<!DOCTYPE html>
<html lang="tr-TR">
    <head><style>body {display: none;</style>
    <meta http-equiv="content-type" content="text/html; charset=utf-8"/>
    <meta name="viewport" content="width=device-width, initial-scale=1.0">
    <link rel="stylesheet" href="../base.css"/>
    <link rel="stylesheet" href="../dark.css"/>
    <link rel="stylesheet" href="../light.css"/>
    <link id="theme-style" rel="stylesheet" href="../style.css">
    <link rel="preload" href="../theme.js" as="script" />
    <link rel="shortcut icon" href="../favicon.ico" type="image/png" />

    <title>Gülşehri</title>

  </head>
    <body><button id="theme-toggle">RENK</button>

<div class="header">
<div><a href="../"><img class="logo" alt="Türk Bitig" src="../logo.png" /></a><a class="turkbitig" href="../">Türk Bitig</a></div>
</div>

<div class="sitenav">

<div class="tabs">
  <a href="../" class="bas">BAŞ</a>
  <a href="gulsehri.html" class="current">Gülşehri - Mantıku't-Tayr</a>
</div>

</div>

<div class="content">

<h2>Gülşehri - Mantıku't-Tayr</h2>

<p>Büyük Selçuklu imparatorluğu döneminde (1187) aslı farsça yazılmış olan ve Maḳālât-ı Ṭuyûr,
Maḳāmât-ı Ṭuyûr veya kısaca "Ṭuyûrnâme" olarak da bilinen bir eserin "Gülşehrî" tarafından
1317 (h.717) yılında Türkçe&#8217;ye çevirisidir. Bu eser 1300'lü yıllardaki Anadolu Türkçesinin güzel bir örneğidir.</p>

<h4>BİSMİLLAHİRRAHMANİRRAHİM</h4>
<ol>
 <li>Gencine miftâh çü Bismillâh ola, Genci açan âdemî âgâh ola</li>
 <li>Ol Kerîm ü Ferd ü Kuddûs ü Kadîm, Ol Hakîm ü Hayy u Kayyûm u &#8216;Alîm</li>
 <li>Kudretinden çün düzetdi &#8216;âlemi, Kendü nûrından yaratdı Âdem&#8217;i</li>
 <li>Âdem-iseñ andan ayru olmagıl, Sag-ısañ yoluñda sayru olmagıl</li>
 <li>Degme fi&#8216;lüñ yokdur içinde amân, Mustafâ kavlına inangıl hemân</li>
 <li>Cânlarumuz lâ-mekâna gidiser, Lâ-mekânlular mekânda n&#8217;idiser</li>
 <li>Gül diken içinde yatmak hayf ola, Aslını kişi unıtmak hayf ola</li>
 <li>Bu beş on yıldan ilerürek &#8216;aceb, Kanda-y-ıduñ ol yiri kılgıl taleb</li>
 <li>Cânlarumuz gökden indiler yire, Yirde kalan göklere kanda ire</li>
 <li>Bir bir ol yirden ki geldiler berü, Ol yaña varmak gerek bir bir girü</li>
 <li>Cennet, er aslına kavuşmak-durur, Dûzah aslından ırak düşmek-durur</li>
 <li>Yüz kuşa irer-iseñ bir murg ola, Kamusına pâdişâh sîmurg ola</li>
 <li>Kuşlara yüz dürlü dürişmek gerek, Pâdişâhlarına irişmek gerek</li>
 <li>Kuşlara hüdhüd meger rehber ola, Kim bu kuşlar yorıyalar ol yola</li>
 <li>Kim diler-ise ki sîmurga ire, Kûh-ı Kâf&#8217;a vara vü anı göre</li>
 <li>Hüdhüd ü kuşlar u sîmurg miśâl, &#8216;Akl u hulk u Tañrı&#8217;ya kıldı meśel</li>
 <li>Girü Gülşehrî sözi sâz eyledi, Mantıku&#8217;t-tayr&#8217;ı hôş âgâz eyledi<br><br>
 İBTİDÂ-YI DÂSTÂN-I, SÎMURĠ</li>
 <li>Bir gice Çîn şehri üstinden meger, Nâgehân sîmurg geçdi cilveger,</li>
 <li>Bir kanadı düşdi Çîn&#8217;e key ulu, Sad herâzân dürlü nakş anda tolu</li>
 <li>Halk çün kim ol kanadı gördiler, Dînlerinüñ külli terkin urdılar</li>
 <li>Ol kanat nakşına çün inandılar, Ol kuşı ol bir kanadı sandılar</li>
 <li>Eylediler ol kanatdan bî-karâr, Her biri bir dürlü nakşı ihtiyâr,</li>
 <li>Birisi güneşe tapdı vü sözi, Aya hatm itdi vü biri ılduzı</li>
 <li>Biri puta tapdı ma&#8216;bûdum didi, Biri haça halk-ı maksûdum didi</li>
 <li>Birisi gûsâle tapdı iy &#8216;azîz, Kılmadı kâfırlıġı dînden temîz</li>
 <li>Kim Müselmân-ısa ol kuşı sora, Kâfır anuñ kanadı nakşın göre</li>
 <li>Ol kuşuñ yüz biñ kanadı var-durur, Bir kanat nakşın tapan kâfır-durur</li>
 <li>&#8216;Âlem anuñ bir kanadıdur görüñ, Kanadın görenden ol kuşı soruñ</li>
 <li>Mü&#8217;min ol kuş birligine inanur, Kâfır ol kuşı kanat nakşın sanur</li>
 <li>Ol kuşa tap sen ki yüz biñ kanadı, Var-durur her yirde biñ bir adı</li>
 <li>Bir kanaduñ nakşına aldanmagıl, Ol kuşı ol bir kanadı sanmagıl</li>
 <li>Tenlü cânlu biñ kanat bir murg olur, Bir kanat nakşı nite sîmurg olur</li>
 <li>Kuşlar anuñ sâyesidür kamusı, Mülkinüñ pîrâyesidür kamusı</li>
 <li>Sâyeden her kim yol ilte zâtına, Lâcirem ol yoldan ire katına</li>
 <li>Sâye anuñ pertevîdür iy &#8216;azîz, Sâyeden sen zâtı eylegil temîz</li>
 <li>Nakşa bakma gör kanat nenüñ-durur, Ol kuşa ir kim kanat anuñ-durur</li>
 <li>Bir kanatdan olmagıl biñ nakşa yâr, Kim anuñ yüz biñ kanadı dahı var</li>
 <li>Bir kanada niçe hayrân kalasın, Kuşı iste kim kanat çok bulasın</li>
 <li>Niçe bu Gülşehrî her murgı bula, Murgı terk itsün ki sîmurgı bula</li>
 <li>Kendüzini komayınca âdemî, Olmaya ol pâdişâhuñ maģremi</li>
 <li>Kendüzini çün kişi komak gerek, Halk etin bunça niye yimek gerek</li>
 <li>Bir meniyi kodılar sâhib-fenâ, Yüz men arturdı dahı ol bir menâ<br><br>
 CEM&#8216; ŞÜDEN-İ HEME, MURGÂN</li>
 <li>Kamu kuşlar bir yire dirildiler, Mülki sultânsuz-ıdugın bildiler</li>
 <li>Subh-dem bir yazuda kim nevbahâr, Dökmiş-idi yire dürr-i şâhvâr</li>
 <li>Kamu kuşlar geldiler bir mahfile, Kamusınuñ dükeli nakdı bile</li>
 <li>Kim bize bir pâdişâh-ı nâmdâr, Gerek-idi vü bir ulu şehriyâr</li>
 <li>Gösterüñ bir gög kim ol mâhsuz-durur, Bizüm ilümüz niçün şâhsuz-durur</li>
 <li>Başumuzı kılıça yastayalum, Leşkere bir pâdişâh isteyelüm</li>
 <li>Zîra çün kim mülk bî-sultân ola, Az zamânda memleket vîrân ola</li>
 <li>İstemekden oturup armayalum, Pîşvâsuz hem yola varmayalum</li>
 <li>Birümüzi aradan server kıluñ, Pâdişâh istemege rehber kıluñ</li>
 <li>Kim bu yola anuñ-ıla gidevüz, Pâdişâhsuz niçe bir sabr idevüz</li>
 <li>Kim-durur rahbarlıga lâyık görüñ, Leşker içinde kıgırdup bir soruñ</li>
 <li>Rehber olmaga meger hüdhüd gele, Kim yolı Gülşehri&#8217;den yigrek bile<br><br>
 ÂMEDEN-İ HÜDHÜD, DER MİYÂN</li>
 <li>Geldi hüdhüd ara yire bî-lecâc, Hullesi egninde vü başında tâc</li>
 <li>Kim tarîkat iline server benem, Hem hakîkat yolına rehber benem</li>
 <li>&#8216;Âlemi başdan başa gezdüm kamu, Hâturuma nakşını yazdum kamu</li>
 <li>Çok Süleymân-ıla eyledüm sefer, Yok-durur ben görmedügüm bahr u ber</li>
 <li>Her ne hâle dir-iseñ hâżır benem, Kim Süleymân-ıla sâhib-sır benem</li>
 <li>Ol erenler kim bu sırrı bildiler, Yollarında beni rehber kıldılar</li>
 <li>Menziline irürem her bir kuşı, Bensüz iremeye sîmurga kişi</li>
 <li>Pâdişâhı añlamışam n&#8217;ideyim, Yaluñuz bu yola nite gideyim</li>
 <li>Benüm-ile gelür-iseñüz bile, Gidebilevüz dükelümüz yola</li>
 <li>Benden ayrılmaz-ısañuz bir zamân, İresiz ol pâdişâha bî-gümân</li>
 <li>Kim Resûl eydür ki her yola refîk, Buluñuz kim sehl ola size tarîk</li>
 <li>İşidüñ iy kavm bî-noksân bilüñ, Hâzır olup yol yaragını kıluñ</li>
 <li>Kim bizüm bir şâhumuz var bî-hilâf, Ol tag ardında ki dirler Kûh-ı Kâf</li>
 <li>Adı sîmurg u cemâli bî-kerân, Kudreti peydâ vü zâtı bî-nişân</li>
 <li>Ol kılur tedbîri kamu işlere, Pâdişâh oldur dükeli kuşlara</li>
 <li>Ol bize yavlak yakın u fazlı bol, Biz ırag andan hezârân sâle yol</li>
 <li>Ne bu yola varmagı terk idelüm, Ne bu menzile yaluñuz gidelüm</li>
 <li>Yoldaş oluñuz binüm-ile bile, Kim yaluñuz gidemezüz bu yola</li>
 <li>Her kim ol benüm-ile hem-râh ola, Mahrem-i ol şâh u ol dergâh ola</li>
 <li>Her kime kim pîşvâlık ben idem, Anı ol şâh hazretine iledem</li>
 <li>Çün her iş &#8216;âlemde ola Tañrılu, Kendüzüñden kimsene görme alu</li>
 <li>Çün hidâyet Tañrı&#8217;dan irdi ere, Bî-şek ol er her işi hôş başara</li>
 <li>Bu meśel kim &#8216;âlemüñ bôstânıdur, Mustafâ oglanlıgı destânıdur<br><br>
 DÂSTÂN-I MUHAMMED, MUSTAFÂ&#8216;ALEYHİ&#8217;S- SELÂTU VE&#8217;S-SELÂM</li>
 <li>Hak ta&#8216;âlâya tevekkül eylerüz, Mustafâ&#8217;nuñ dâsitânın söylerüz</li>
 <li>Ol cihânuñ fahrı vü halkuñ yigi, Âhiret sultânı vü dünyâ begi</li>
 <li>Enbiyânuñ evliyânuñ serveri, İşid imdi kim nedür Peygâmberi</li>
 <li>Ol zamânda kim Resûl oglan-ıdı, Kamu &#8216;âlem kâlıb u ol cân-ıdı</li>
 <li>Eydür-idi dîn baña hâsıl-durur, Yohsa ayrugı kamu bâtıl-durur</li>
 <li>Hâricîler ili dutmış şâh kanı, Mülk-i &#8216;inne&#8217;d-dîne &#8216;inda&#8217;llâh kanı (3/19)</li>
 <li>Her ne millet var-ısa yalan-durur, Dîn benüm-durur ki câvidân-durur</li>
 <li>Bu kamu bütleri uşatmak gerek, İltüben demürçiye satmak gerek</li>
 <li>Müdde&#8216;îler mülkine akın salısaruz, Kanda kim büthâne var yıkısaruz</li>
 <li>Büt-perestüñ başını kesmek gerek, Kendü bütin boynına asmak gerek</li>
 <li>Dünyayı baña uyanlar açısar, Yohsa ayrugı kılıçdan geçiser</li>
 <li>Mü&#8217;mini îmânda yâr idiserüz, Ka&#8216;be&#8217;yi bütlerden arıdısaruz,</li>
 <li>Yiñi başlamış-ıdı dahı söze, Düşmedüg-idi henûz key agıza</li>
 <li>Halk anı delüye ururlar-ıdı, Sözini gülüp geçürürler-idi</li>
 <li>Çün becid dutdı perîşân oldılar, Kamu şar halkı katına geldiler</li>
 <li>Kimi eydür oglan ussuñ yoh mıdur, Yohsa diri yöridügüñ çok mıdur</li>
 <li>Ussuñı başuña dirşür iy yetîm, Katı sözler çıkar agzuñdan &#8216;azîm</li>
 <li>Biz Ebušâlib&#8217;e hürmet kıluruz, Yohsa saña ne kılasın bilürüz</li>
 <li>Biz degülüz yaluñuz putlar tapan, Kamu &#8216;âlemdür putuñ nakşın öpen</li>
 <li>Eyle dut kim bizüm ili yakasın, Pâdişâhlar-ıla nite çıkasın</li>
 <li>Eyle san kim Mekke&#8217;yi kayd idesin, &#8216;Âlemüñ halkın nite sayd idesin</li>
 <li>Bir tonuñ yok dünyada kim geyesin, Etmegüñ yok bir öyün kim yiyesin</li>
 <li>Bu görinür tañrıları kim koya, Vara vü ol gizlü Tañrı&#8217;ya uya</li>
 <li>Sen yaluñuz kamu &#8216;âlem dînini, Nite bâtıl kılasın &#8216;akluñ kanı</li>
 <li>Bir yetîme bunça yüz biñ pâdişâh, Kaçan uya vü hezârân biñ sipâh,</li>
 <li>Dilüñi dut başcugazuñ yitmesün, Agzuñ açma pâdişâh işitmesün</li>
 <li>Kimsene söylemedügin söyleme, Kendü kendü cânuña kasd eyleme</li>
 <li>Ger begümüz işidürse sözüñi, Dopraguñdan çıkarısar tozuñı</li>
 <li>Çün Resûl işitdi bunlaruñ sözin, Cilve-y-ile &#8216;arza kıldı kendüzin</li>
 <li>Kim benüm katumda sultân kim olur, Pâdişâh katında pâsvân kim olur</li>
 <li>Çün benüm tâcumuñ âvâzı çıka, Niçe pâdişâhları tahtdan yıka</li>
 <li>İy niçe begler ki baña kul ola, Niçe sultânlar ki tapuma gele</li>
 <li>Tañrı&#8217;dan artuk ne kim var dünyede, Kamu gerek kim baña kullık ide</li>
 <li>Begüñüz benüm sözüm dutmaz-ısa, Ben buyurdugum işi itmez-ise</li>
 <li>Kendüzini ben aña key bildürem, Sizi dahı anı dahı öldürem</li>
 <li>Gün dogıcak gice aradan gider, Varuñ eydüñ göreyim baña n&#8217;ider</li>
 <li>Çün işitdiler münâfıklar anı, Her birinüñ gevdeden gitdi canı</li>
 <li>Var-ıdı bir beg beriyyede kim ol, Milletine nisbet ider-idi bol</li>
 <li>İşidicek şöyle kimse sözini, Urur-ıdı kılıca kendüzini</li>
 <li>Bir ta&#8216;assub millete kılur-ıdı, Kim eger öl dir-iseñ ölür-idi</li>
 <li>Adı Safvân milletin bekleyiçi, Tâzi biniçi vü atlas geyiçi</li>
 <li>Mekke kavmı kamusı dirildiler, Bir yire ol beg katına geldiler</li>
 <li>Kendü dinlerine yarı kıldılar, Nâle vü feryâd u zârî kıldılar</li>
 <li>Kim bir oglan Mekke&#8217;de agzın açar, Söz yirine üstümüze od saçar</li>
 <li>Ne Hübel kurtılur andan ne Menât, Kim azarlamaz ne &#8216;Uzzâ vü ne Lât</li>
 <li>Putlarumuzuñ yüregin tagladı, Nârunûr anuñ elinden agladı</li>
 <li>Zendûstâ&#8217;yı köyindürdi odı, Milletüñüz kamu bâtıldur didi</li>
 <li>Eyle câdû kim ayı iki yarar, Avçına taş avuçukların dürer</li>
 <li>Câzulıg-ıla elinde söyledür, Bilmezüz kim def&#8216;i çâresi nedür</li>
 <li>Ne begi koyam ne sizi dir bize, İy beg uş biz &#8216;arza eyledük size</li>
 <li>Kor-ısañ kim ol bu sözleri diye, Az zamânda kamu halk aña uya</li>
 <li>Aña karşu söyledi hôş sevsumâr, &#8216;Ankebût oldı evinde perde-dâr</li>
 <li>Kimse yok kim bizi andan sormaduk, Millete bâšıl diyeni görmedük</li>
 <li>Çün kim ol beg işidür bu sözleri, Kakımakdan kan tolar hem gözleri</li>
 <li>Eydür ol oglan delü midür &#8216;aceb, Delü degül usludur dir Bûleheb</li>
 <li>Eydür uslu putlara kanda söge, Ol hümâ yâ kendüzin nite öge</li>
 <li>Mâlı mülki garra eylemiş anı, Bûleheb eydür &#8216;abâ-durur tonı</li>
 <li>İki pulı yok cihânda sayası, Bir sokum etmegi yokdur yiyesi</li>
 <li>Bir tonı yok dünyada kim geyesi, Etmegi yok bir öyün kim yiyesi</li>
 <li>Bu görinür tañrıları kim koya, Vara görmedügi Tañrı&#8217;ya uya</li>
 <li>Sen yaluñuz kamu &#8216;âlem dînini, Nite bâšıl kılasın &#8216;akluñ kanı</li>
 <li>Ellerin ol beg eline urınur, Mesned üstinden at üstine binür</li>
 <li>Kılıcın dartar anı kim bir baña, Gösterüñ kim dadını virem aña</li>
 <li>Hışm-ıla anuñ sözinden tolayım, Kılıç-ıla anı iki böleyim</li>
 <li>Kendü bütlerüme feryâd ireyim, Aña uyanları kamu kırayım</li>
 <li>Mekke kavmı girdiler hurrem yola, Leşkeriyle beg dahı gelür bile</li>
 <li>Mekke&#8217;nüñ çün yakınına geldiler, Mekke yakın-ıdugını bildiler,</li>
 <li>Mustafa bir sinleye varmış-ıdı, &#8216;İbretine sinlerüñ durmış-ıdı</li>
 <li>Nâgeh ırakdan anı ol beg görür, Âh ider atuñ başın çeker durur</li>
 <li>Mekke kavmından sorar kim ol kişi, Kim siz eydürsiz ki fâsiddür işi</li>
 <li>Şol degül-ise &#8216;acebdür kim gezer, Üşde sinlerde vü ahvâlin düzer</li>
 <li>Eytdiler oldur nite bildüñ anı, Kim sorarsın dôsta beñzer düşmeni</li>
 <li>Niçe kişiye sataşduñ sormaduñ, Gördügüñ şahsı muhâla urmaduñ</li>
 <li>Bunı ırakdan nite bildüñ &#8216;aceb, Kim kılursın böyle ta&#8216;rîfin taleb</li>
 <li>Çün görür Safvân ki bunlar kör-imiş, Bu Süleymân&#8217;dur bular bir mûr-imiş</li>
 <li>Eydür andan berü kim açdum gözüm, Añladum kendü işümi kendüzüm</li>
 <li>Ben bunuñ şeklinde âdem görmedüm, Buña beñzer âdemîye irmedüm</li>
 <li>Çünki nâgeh gözlerüm gördi bunı, Eyle san kim oda yandurdı beni</li>
 <li>Nûrı göñlümüñ çırâgın yandurur, Beni anuñ yolı dapa döndürür</li>
 <li>Bûleheb çün gördi kim Safvân aña, Sayd oldı vü becid kaldı taña</li>
 <li>Eydür iy Safvan çün sihrin ide, Çok senüñ gibiyi yoldan ilede</li>
 <li>Çün görür Safvân ki hergiz Bûleheb, Kılmayısar Mustafâ dînin taleb</li>
 <li>Eydür ol câzû degül ben bilürem, Hâlini yavlak teferrüc kıluram</li>
 <li>Dünyada ne &#8216;ilm ola kim ben anı, Bilmedüm illâ bunuñ &#8216;ilmi kanı</li>
 <li>Her fenüñ okı benüm kîşüm-durur, Sihr ü nârıncât hôd işüm-durur</li>
 <li>Câzular görmişvenin ben dünyede, Kim tagı taguñ katına ilede</li>
 <li>İlla bu ol Tañrı&#8217;dan söyler kim ol, Gösterür peygâmberine togru yol</li>
 <li>Câzu yüzi böyle nûrlu olmaya, Câzular bu bildügini bilmeye</li>
 <li>Ben henûz anı ırakdan görürem, Nisbetin bunça göñülden ururam</li>
 <li>Yakınına varur-ısam hôd benüm, &#8216;Işk odında yana gevdemde canum</li>
 <li>Büt nedür kim kimse Tañrı&#8217;yı koya, Vara bir cânsuz büte niçe uya</li>
 <li>Bu ki bizden kamu oynı utısar, Mu&#8216;cizât-ıla cihânı dutısar</li>
 <li>Büt çün oddan kendüzin kurtarmadı, Tokuyanlaruñ cezâsın virmedi</li>
 <li>Ayrugı oddan niçe kurtarısar, Yâ aña uymayana burtarısar</li>
 <li>Yüz çekiç her bir başına yidi, Birisi dögen kişiye ne didi</li>
 <li>Bu cihân yaradana da&#8216;vet kılur, Halk zîrâ Tañrı birligin bilür</li>
 <li>Biz demürçi dokıdugın sanuruz, Tañrı diyü yalana inanuruz</li>
 <li>Kendüyi eyleyene kimse söge, Vara kendü eyledügini öge</li>
 <li>Tañrılık eyledügin hôd ölmeye, Halkı yaradan olur-ısa revâ</li>
 <li>Hâşa li&#8217;llâh kim dahı Safvân büte, Dapa yâ büt hükmini hergiz duta</li>
 <li>Bu&#8217;l-hakem Safvân&#8217;a eydür iy ulu, Bir söz işit gör ne direm ben delü</li>
 <li>Şimdiye degin nite bilmez-idüñ, Bu sözi vü fikrini kılmaz-ıduñ</li>
 <li>Kim bu câdûyı göricek añladuñ, Kişinüñ put tapdugını tañladuñ</li>
 <li>Elli yıldur kim taparsın sen büte, Şimdi bütleri begenmezsin nite</li>
 <li>Sen anuñ yüzinde gördüñ-ise nûr, Fitnesini sanduñ-ısa bî-fütûr</li>
 <li>Ben anuñ yüzinde nite görmedüm, Ne var anuñ milletine girmedüm</li>
 <li>Çün görür Safvân ki Bûcehl&#8217;üñ gözi, Görimez kim bile dünden gündüzi</li>
 <li>Eydür iy Bûcehl dünyâ karañu, Gice-y-idi ev bucagı dür tolu</li>
 <li>Gerçi gözüm var-ıdı görmez-idüm, Karañudan ol yaña varmaz-ıdum</li>
 <li>Çün güneş togdı görindi dür baña, Sen ki gözsüzsin görinmedi saña</li>
 <li>Gözlü ne kim gice yavıkulısar, Girü irte olıcagaz bulısar</li>
 <li>Gözsüzüñ kim derdi bî-dermân-durur, İrtesiyle gicesi yiksân-durur</li>
 <li>Ben bir inçü gice düşürmiş-idüm, Karañuda terkini urmış-ıdum</li>
 <li>İrte çün oldı girü buldum anı, Kör ola her kim &#8216;ayıblaya beni</li>
 <li>Kimse şekker sanup agu yimeye, Yâ güneş aydın degüldür dimeye</li>
 <li>Kimseye yalvarmaz altun kim beni, Sevüñüz illâ gören sever anı</li>
 <li>Bu Muhammed beni hergiz görmedi, Yañıluban baña rişvet virmedi</li>
 <li>Kim beni kâfirler arasında ög, Milletüñ terk eyle vü bütlere sög</li>
 <li>Ben bunı göricek añladum kim ol, Kimseye göstermez illâ togru yol</li>
 <li>Şem&#8216;i gözleri görenler yandurur, Yohsa gözsüz yananı söyündürür</li>
 <li>Eyle dut gözsüz çerâgın yandura, Işıgında bakuban neyi göre</li>
 <li>Ben anı öldürmege gelmiş-idüm, Külli cânı kasdını kılmış-ıdum</li>
 <li>Şimdi kim gördüm yüzini dek benüm, Lutf kılsun ol bagışlasun cânum</li>
 <li>Ölür-isem dahı suçum kalmadı, Çün kılıç dutmaga gücüm kalmadı</li>
 <li>Ditreyü Safvân iner atdan yire, &#8216;Azm ider kim Mustafâ dapa vara</li>
 <li>Mekke kavmı cânına çün od düşer, Kamusı Safvân&#8217;uñ üstine üşer</li>
 <li>Kim senüñ bigi ulu beg turıcak, Bir gedânuñ tapusına varıcak</li>
 <li>&#8216;Âlemîler işidüben ne diye, Yâ bizi kim âdemîlerden saya</li>
 <li>Eyle kim senden ziyâna vardı iş, Saña giley itmesevüz yig-imiş</li>
 <li>Eydür imdi ditremegüm giderüñ, Kança kim gerek-ise aluñ virüñ</li>
 <li>Yohsa ben andın yaña varmaz-ısam, Tapusında kul gibi durmaz-ısam</li>
 <li>Yok-durur hergiz gümânum kim benüm, Kalmayısar gevdem içinde canum</li>
 <li>Geñüm-ile ben varur mıyam aña, Ol iledür beni kendüden yaña</li>
 <li>Vardı peygamber katına ditreyü, Yâ Resûlallah hatâ kıldum diyü</li>
 <li>Bilmedüm geldüm seni sayd itmege, Sayduñ oldum kuvvetüm yok gitmege</li>
 <li>Başını ayagı altında kodı, Saña vü dînüñe inandum didi</li>
 <li>Mustafâ eydür var ilüñde otur, Göñlüñ içinde baña îmân getür</li>
 <li>Çün Müsülmânlık yolı kuvvet duta, Bu oyunda kâfiri mü&#8217;min uta</li>
 <li>Evvel ol beg kim Müsülmân olısar, Dîn içinde ehl-i îmân olısar</li>
 <li>Sen olısarsın gazâ sâzın düze, Var ilüñde muntazır olgıl bize</li>
 <li>Sevinü ili dapa Safvân gider, Görgil imdi ol münâfıklar n&#8217;ider</li>
 <li>Kamusı hayrân kalurlar bu işe, Her biri başın urur taşdan taşa</li>
 <li>Çün kim îmân nûrı Safvân&#8217;da olur, Lâcerem Bulkâsım&#8217;ı görüp yanur</li>
 <li>Bulhakem göñlinde çün yokdur safâ, Lâcerem görinmez aña Mustafâ</li>
 <li>Namaz evvel ol kılandan yigrenür, Andan ol namaz kılıcı osanur</li>
 <li>Ne ki ol şahsuñ bahîl urdı adın, Anuñ-ıçun zekâtuñ bilmez dadın</li>
 <li>Oruc ol şahsı degüldür görici, Anuñ-ıçun dutmaz ol şahs orıcı</li>
 <li>Mihr mihre ire kîn kîne gele, Küfr küfre vara dîn dîne gele</li>
 <li>Hûr-ısañ hûr ola uçmakda işüñ, Dîv-iseñ dîv ola odda yoldaşuñ</li>
 <li>Ne pulı hergiz gümişe katalar, Ne gümişi pul diyüben satalar</li>
 <li>Güneşüñ yüzi bulaşmaya ise, Altun altuna karışa mis mise</li>
 <li>Hōş-durur cennât-ı Firdevs-i berîn, İlla fîhâ ni&#8216;me ecrü&#8217;l-&#8216;âmilîn (3/136, 29/58)</li>
 <li>Kançaru varsam yig ola dimegil, Mustafâ etegin elden komagıl</li>
 <li>Çün durasın Mustafâ-y-ıla bile, Fethe varur-ısa varasın bile</li>
 <li>Ne yola vara &#8216;aceb &#8216;âkıl kişi, Kim Muhammed&#8217;den yig ola yoldaşı</li>
 <li>Yüz günehden tevbe kıldı bir hakîm, Siz yuasirrûne &#8216;ale&#8217;l-ģınśi&#8217;l-&#8216;ažîm (56/46)</li>
 <li>Her yalanı nite gerçek sanavuz, Mustafâ&#8217;nuñ kavline inanavuz</li>
 <li>Bu esâsı eylediler reh-nümûn, Sâyiģūne&#8217;r-râki&#8216;ūne&#8217;s-sâcidûn (9/112)</li>
 <li>Hem bu yola kıldılar hâsıl necât, Kânitâtün tâ&#8217;ibâtin &#8216;âbidât (66/5)</li>
 <li>Dünyada bu dâsitânı söyleyen, Âhiret esbâbını cem&#8216; eyleyen</li>
 <li>Gör ne dürlü dökdi sözler kendüzi, Kim murassa&#8216; oldı Gülşehrî sözi</li>
 <li>Degme agız bilmeye sözüñ yatın, Cevherîler bile gevher kıymatın</li>
 <li>Her biri elinde bir mühür dutar, &#8216;Âleme dolar Gülşehrî satar</li>
 <li>Fâ&#8216;ilâtün fâ&#8216;ilâtün fâ&#8216;ilât, Zulmet oldı cehl &#8216;ilm âb-ı hayât, FASL</li>
 <li>Pes bilüñüz iy cihânuñ kuşları, Kim girü ol şâh düzer bu işleri</li>
 <li>Kimsenüñ hîç ihtiyârı yok-durur, Kim diye bu az u yâ ol çok-durur</li>
 <li>Hüdhüdi siz h&#728;ôr u kiçi görmeñüz, Rehber oldugın bu yola yirmeñüz</li>
 <li>Kim bu yol yohsul-ıla bayuñ degül, Cüz bu ehl-i fıtnat u râyuñ degül</li>
 <li>Kim Süleymân&#8217;a resûl olan kişi, Başara kuşlar-ıçun her bir işi</li>
 <li>Her kimi kim kıldı sîmurg ihtiyâr, Olmadı anuñ-ıla cüz baht yâr</li>
 <li>Benüm-ile ol yola varan kişi, Pâdişâhuñ yüzini gören kişi</li>
 <li>Yüz tagı bir günde ol yolda geçe, Yüz deñizi cür&#8216;a sanıban içe</li>
 <li>Ol kapuda kim nihân u âşikâr, Nûr u zulmetden hezârân perde var</li>
 <li>Yaluñuz nite gire kimse yola, Gelüñüz kim kamumuz gitlüm bile</li>
 <li>Ejdehâlar vardur ol yolda &#8216;azîm, Beryeler çok u beyâbânlar delim</li>
 <li>Agudan acı sular içmek gerek, Çok ilanlar öldürüp geçmek gerek</li>
 <li>Hüdhüdüñ kuşlar sözin çok gördiler, Cânlarınuñ külli terkin urdılar</li>
 <li>Pâdişâh var-ıdugın çün bildiler, Kamusı hayrân u vâlih kaldılar</li>
 <li>&#8216;Âşık oldılar anuñ dergâhına, Her kul istedi kim ire şâhına</li>
 <li>Nâle vü zârî vü şûra düşdiler, Cümle hüdhüd yöresine üşdiler</li>
 <li>Kim kula anuñ gibi sultân ola, Kul niçün işbunça sergerdân ola</li>
 <li>Cehd idelüm kim aña irişevüz, Pâdişâhumuz-ıla görişevüz</li>
 <li>Yohsa biz kul kim şahından ayrıla, Ayruk anuñ ilde ne kadri ola</li>
 <li>Ol gün anda hüdhüdi toyladılar, Yollarınuñ yaragın eylediler</li>
 <li>İlla yol havfı vü hevlinden girü, Her biri getürdi bir &#8216;özr ilerü<br><br>
 ÂMEDEN-İ BÜLBÜL PÎŞ-İ HÜDHÜD, VE &#8216;ÖZR-ÂVERDENEŞ</li>
 <li>Geldi bülbül ortaya hayrân u mest, Vâlih ü medhûş u sergerdân u mest</li>
 <li>Kim benüm işüm gülistânda biter, Nevbahâr u bâg u bôstânda biter</li>
 <li>Her güli kim kendüme yâr eylerem, Her gice vasfını tekrâr eylerem</li>
 <li>Her seher kim gül çemende açıla, Kamudan ilkin baña karşu gele</li>
 <li>Ben anuñ yüzine karşu söylerem, Müşkilümi kamusın hall eylerem</li>
 <li>Her gün işümüz bizüm gulgul-durur, Sevdügümüz dünyada bir gül-durur</li>
 <li>Hâsa şimdi tâze Gülşehrî güli, Kim getüre göze servi sünbüli</li>
 <li>Anı sevmeyen kişi nâkes-durur, Serv anuñ katında hâr-u-hes-durur</li>
 <li>Yola varmaga ne bunça ivelüm, Bize bir gül gösterüñ kim sevelüm</li>
 <li>Geldi gül vaktı girü kim bülbülüñ, Bâg ola yiri vü bôstânlar gülüñ</li>
 <li>Nevbahâr oldı ki bülbül söyleye, &#8216;Işkını ma&#8216;şûkına şerh eyleye</li>
 <li>Kamu sözi külli terk eyleyelüm, Bülbüle gül sözini söyleyelüm</li>
 <li>Sormaya sîmurg hergiz bülbüli, Bülbüle ol yig ki seve bir güli<br><br>
 CEVÂB DÂDEN-İ HÜDHÜD, BÜLBÜL-RÂ</li>
 <li>Hüdhüd eydür sûrete kapılan er, Ma&#8216;naya kanda ire iy bî-basar</li>
 <li>Niçeme kim gül ola sâhib-cemâl, Hüsnine bir haftada irer zevâl</li>
 <li>Ol cemâle kim zevâl irişe tîz, &#8216;Âşıka andan melâl irişe tîz</li>
 <li>Ögüdüm dut kimseneye buşmagıl, Bir gül içün biñ dikene düşmegil</li>
 <li>Bir bahârı tâze görmedi rezân, Kim anı pejmürde kılmadı hazân</li>
 <li>Ne kışın u ne yazın görmek gerek, Güllerüñ &#8216;ömri azın sormak gerek</li>
 <li>Niçe sûret âhir iy sûret-perest, Sûreti n&#8217;ider olan ma&#8216;nîde mest</li>
 <li>Biz ki bülbül yüregini taglaruz, Güllerüñ tîz öldügine aglaruz</li>
 <li>Çün seni sîmurg kılmaya kabûl, Kaçan ire göñlüñe mihri nüzûl</li>
 <li>Niçe kim gül vasfını söyleyesin, Soldugından soñra terk eyleyesin</li>
 <li>Her seher kim niçe kim gül açıla, Saña karşu gelmeye baña gele</li>
 <li>Sûreti eylemegil ma&#8216;niye büt, Gül bugün togdı vü yarın öldi dut</li>
 <li>Bu mesel kim &#8216;âlemüñ bostânıdur, Bir er ü bir &#8216;avratuñ destânıdur<br><br>
 DÂSTÂN-I MERD Ü ZEN</li>
 <li>Ol bir er bir &#8216;avratı sever-idi, Anı görmege &#8216;azîm iver-idi</li>
 <li>Şat&#8217;dan ol yaña-y-ıdı &#8216;avrat evi, Sâhatı ser-sebz ü bünyâdı kavî</li>
 <li>Er evi Şat&#8217;dan bu yaña zer-nigâr, Sahnı bâg u sakfı dahı lâlezâr,</li>
 <li>&#8216;Avratuñ &#8216;ışkı eri almış-ıdı, Gerçi Şat&#8217;dan bu yaña kalmış-ıdı</li>
 <li>Ol hevâya göñli çün uçar-ıdı, Şatt&#8217;a düşüp ol yaña geçer-idi</li>
 <li>Yüzemez-iken suyı diler-idi, Yâri ogrına dişin biler-idi</li>
 <li>Yâr-ıla yüz dürlü &#8216;ayş ider-idi, Girü Şatt&#8217;a düşüben gider-idi</li>
 <li>Bir gün ol &#8216;avrat katında oturur, Nâgehân bakar yüzine vü görür</li>
 <li>Bir benek konak gözinde &#8216;avratuñ, Er düşer ortasına yüz mihnetüñ</li>
 <li>&#8216;Avrata eydür &#8216;acab gördüm bugün, Bir konak gözüñde kim yog-ıdı dün</li>
 <li>&#8216;Avrat eydür Şatt&#8217;a ayruk girmegil, Geçmege vü &#8216;ömr boynın urmagıl</li>
 <li>Eydür on yıldur ki Şatt&#8217;ı geçerem, Dicle&#8217;yi bir cür&#8216;a gibi içerem</li>
 <li>Od gibi her gün düşerem ben suya, Şimdi girme didügüñ âhir neye</li>
 <li>&#8216;Avrat eydür kim bu konak iy canum, On yıl oldı kim gözümdedür benüm</li>
 <li>İlla çün &#8216;ışkuñ senüñ gâlib idi, Beni görmege becid tâlib idi</li>
 <li>Hem geçer-idüñ Şat&#8217;ı durmaz-ıduñ, Hem gözümdeki akı görmez-idüñ</li>
 <li>Çün senüñ &#8216;ışkuñ irişdi âhire, Lâcerem gözümdagı akı göre</li>
 <li>&#8216;Işk çün gitdi Şat&#8217;a düşmek &#8216;azîm, Yüzemeyene hatardur iy hakîm</li>
 <li>&#8216;Işk-ıdı Şatt&#8217;a girüp kayırmayan, Gözümüñ bakup konagın görmeyen</li>
 <li>&#8216;Işk çün gitdi Şat&#8217;a girür-iseñ, Bogılasın bir kadem urur-ısañ</li>
 <li>Yüzebilmeyen kişi nite gire, Şatt&#8217;a vü kendüzinüñ boynın ura</li>
 <li>Ol ere çün olmadı bu sır &#8216;ayân, Şatt&#8217;a düşdi vü bogıldı bî-gümân</li>
 <li>&#8216;Işk evine &#8216;akl-ıla girmez kişi, Sevdüginüñ &#8216;aybını görmez kişi</li>
 <li>&#8216;Âşık ol degül ki sevdi yârını, Gördüginçe dil-rübâ dil-dârını</li>
 <li>Yârınuñ çün rengi soldı &#8216;âkıbet, &#8216;Âşıkı andan kesildi &#8216;âkıbet</li>
 <li>Girü kendü işlerine başladı, Ne diler-ise cihânda işledi</li>
 <li>&#8216;Âşık ol-durur ki &#8216;âlemden kese, Göñlini vü yâri zülfinde asa</li>
 <li>Kamu &#8216;âlemden kesüp yâra ire, Terk ide yâri vü Cebbâr&#8217;a ire</li>
 <li>&#8216;Işkı kimse eylemez-ise &#8216;ayân, Saña Gülşehrî kıla bir bir beyân</li>
 <li>Bu mesel böyle şeker-efşân u ter, Dâsitân-ı Şeyh-i San&#8216;an&#8217;dur meger<br><br>
 DÂSTÂN-I ŞEYH, &#8216;ABDURREZZÂK</li>
 <li>Tañrı adın her kim ilte diline, Bu hikâyet aña yavlak biline</li>
 <li>Kim Müsülmânlık yolı bî-gerd-iken, Dîn içinde cümle sâhib-derd-iken</li>
 <li>Var-ıdı San&#8216;an şarında bir ulu, Göñli deryâ vü içi dürler tolu</li>
 <li>&#8216;Abdurezzâk idi ol ulu adı, Kim bilişdürür-idi Hakk&#8217;a yadı</li>
 <li>Dek Harem içinde ol sâhib-zamân, Elli yıl şeyh olmış-ıdı bî-gümân</li>
 <li>Çok mürîdi vü muhibbi var-ıdı, Kim dükeli key riyâzet-dâr-ıdı</li>
 <li>Kaç mürîdi var-ıdı dirisem uz, Var ola-y-ıdı iki kez iki yüz</li>
 <li>Hak yolında elli hac kılmış-ıdı, Sünnet-ile farzı key bilmiş-idi</li>
 <li>Hem salât u savmı bî-had var-ıdı, &#8216;İlmi çok u sâhib-i esrâr-ıdı</li>
 <li>Keşfi bî-hadd u kerâmâtı delim, Zühdi çok u hem makâmâtı &#8216;azîm</li>
 <li>Muktedâlıkda cihân halkına hem, Olmış-iken kamu &#8216;âlemde &#8216;alem</li>
 <li>Renc-ile kalan kişi kuvvetde süst, Olur-ıdı bir deminden ten-dürüst</li>
 <li>Şol kerâmât-ıla ol şeyh-i &#8216;azîz, Kılmış-iken küfri îmândan temîz</li>
 <li>Olmış-iken göñli &#8216;ilm-ile tolu, Bir gice düşinde görür ol ulu</li>
 <li>Kim Harem&#8217;den Rûm milkine gelür, İleyinde bir bütüñ secde kılur</li>
 <li>Eyle düşde büt katında yir öper, Kim sanasın Tañrı diyüben tapar</li>
 <li>Çün bu düşi gördi bîdâr-ı cihân, Eydür iyvâh ussuma irdi ziyân</li>
 <li>Fitneler haylî yöreme üşiser, Yoluma düşvâr &#8216;akabe düşiser</li>
 <li>Ben kaçan bu gussadan cân iledem, Cânı terk itdüm ki îmân iledem</li>
 <li>Fitne yüzini yire basmak gerek, &#8216;Akba düşdi yoluma kesmek gerek</li>
 <li>Girmeye bir er bu yola pîç ü pîç, Kim yolında düşmeye bu &#8216;akbe hîç</li>
 <li>Bunda ol &#8216;akbe gider olur-ısa, Yol aña rûşen olabilür-ise</li>
 <li>Çün kala ol &#8216;akbe bunda câvidân, Cüz &#8216;ukûbet olmaya yolda &#8216;ayân</li>
 <li>Şeyh eydür &#8216;âkıbet yârânlara, Kim fedâ olsun tenüm siz cânlara</li>
 <li>Baña bir iş düşdi gelüñ gidelüm, Rûm&#8217;a vü bu müşkili hall idelüm</li>
 <li>Bize bir Rûm iline varmak gerek, Bu düşüñ ta&#8216;bîrini sormak gerek</li>
 <li>Şeyh ü yârânlar dükeli cem&#8216;-ile, Geldiler Rûm iline kamu bile</li>
 <li>Ka&#8216;beden Rûm iline çün gitdiler, Rûm ilini hôş teferrüc itdiler</li>
 <li>Gezdiler her bâg içinde gül gibi, Degme şardan geçdiler bülbül gibi</li>
 <li>Seyr kılmagı ma&#8216;âf eylediler, Rûm ilini hôş tavâf eylediler</li>
 <li>Yol yörimekde becid dürişdiler, &#8216;Âkıbet bir manzara irişdiler</li>
 <li>Hôş temâşâ kıldı şehr-i Kayser&#8217;i, Yörür-iken gördiler bir manzarı</li>
 <li>Meger ol manzar Rûm sultânınuñ, Ki kızı anda olur-ıdı anuñ</li>
 <li>Şeyh ü yârânlar çün anda geldiler, Nâgehân ol manzarı hôş gördiler</li>
 <li>Bir kız üstinde oturur ay gibi, İki kaşı ok atar bir yay gibi</li>
 <li>Hüsn içinde ol kadar sâhib-cemâl, Kim cemâle virür-idi ol kemâl</li>
 <li>Güneş anuñ pertevinden tolına, Ay hôd anuñ gibi kanda bulına</li>
 <li>Ay kim anı bilmedi bir gün vebâl, Gün kim aña irmedi hergiz zevâl</li>
 <li>Yaz anuñ yüzi katında güz gibi, Zülfi gice &#8216;ârızı gündüz gibi</li>
 <li>Her kim anuñ yüzini görür-idi, Kendü cânı terkini urur-ıdı</li>
 <li>Yüzi türk ü kendüzi kâfir kızı, Söyledügi kamu Rûhullâh sözi</li>
 <li>Küfr içinde eyle revhânî-sıfat, Kim diye Rûhullah&#8217;a yüz ma&#8216;rifet</li>
 <li>Mü&#8217;min ister kim yüregin taglaya, Zülfi zünnârın biline baglaya</li>
 <li>Küfrini bir zerre çün peydâ kıla, Sad hezârân mü&#8217;mini tersâ kıla</li>
 <li>Bir lipâçe geymiş azrak don gibi, Altuna banılmış ol ay gün gibi</li>
 <li>Rengi la&#8216;l ü dişleri lü&#8217;lü&#8217; gibi, Hâli Türkistân&#8217;da bir hindû gibi</li>
 <li>Çün açar bürka&#8216; ki şeyh anı göre, Eydesin kim şeyhi oda yandura</li>
 <li>Şeyh göñlin virür aña cân-ıla, Satun alur küfrini îmân-ıla</li>
 <li>Sabrı yavlak az u &#8216;ışkı çok olur, Ne ki yâdında var-ısa yok olur</li>
 <li>Şeyhe çün kıldı &#8216;ayân dîdârını, Bir kılından bagladı zünnârını</li>
 <li>Şeyh istedi nazar gözlemege, Ol dem ü kendü izin izlemege</li>
 <li>Urdı oda şeyhi nâgeh ol perî, Şöyle kim çıkdı göge hâkisteri</li>
 <li>Derde irdi şeyh dermânı kamu, Küfre döndi dîn ü îmânı kamu</li>
 <li>Şeyh eyle vâlih ü hayrân olur, Kim yolında zâr u sergerdân olur</li>
 <li>Hem-nişînler çün görürler hâlini, Her biri añlar anuñ ahvâlini</li>
 <li>Kamu sergerdân kalurlar ol işe, Vâlih ü hayrân kalurlar ol işe</li>
 <li>Çok nasîhat virdiler kâr kılmadı, Şeyhe vü ussı başına gelmedi</li>
 <li>&#8216;Âşık ögüt virmegi ne biliser, &#8216;Âşıka ögüt ne assı kılısar</li>
 <li>Şeyh çün göñlin virür dildârına, Vâlih ü hayrân kalur dîdârına</li>
 <li>Ol gün anda giceye degin kalur, Manzaruñ karşusına zârî kılur</li>
 <li>Şeyh çün kim &#8216;âşık u rüsvâ olur, Terk ider İslâm&#8217;ı vü Tersâ olur</li>
 <li>Ol umıda kim sora anı habîb, Kaldı ol gün anda ol pîr-i garîb</li>
 <li>Gice çün dür dökdi dîbâ üstine, Çarh inçü saçdı mînâ üstine</li>
 <li>Gice kara şa&#8216;r geydi şâhvâr, Gökde kühlî parçın urdı zernigâr</li>
 <li>Şeyh kaldı ol kapuda hôr u zâr, &#8216;Âşık u pîr ü garîb ü dil-figâr</li>
 <li>Her çırâgı kim gice gök yandurur, Şeyh anı bir âh-ıla söyündürür</li>
 <li>Subha degin ol gice bîdâr olur, Ol mahalle itleriyle yâr olur</li>
 <li>Eydür iy veh oda yandum n&#8217;ideyim, Baglu boynum bunda kança gideyim</li>
 <li>Böyle giç irmeye ahşâma seher, Bu gice rûz-ı kıyâmetdür meger</li>
 <li>Bu gicenüñ yok mıdur yâ Rab güni, Böyle uzun görmedüm hergiz düni</li>
 <li>Çok riyâzetde geçürdüm giceler, Görmedi bu gice gibi kocalar</li>
 <li>İşbu od kim göñlüme düşdi benüm, Mum gibi yandı kamu cânum tenüm</li>
 <li>&#8216;Akl kanı kim ögümi dirşürem, Nefs dîvin göñlüm içinden sürem</li>
 <li>Baht kanı kim baña bîdâr ola, Yâ anuñ &#8216;ışkında baña yâr ola</li>
 <li>El kanı kim topragı başa saçam, Yâ ayak kanı ki bu yoldan geçem</li>
 <li>&#8216;Ömr kanı kim bu işi başaram, Kanı kalıñ kim kız almaga virem</li>
 <li>&#8216;İlm kanı kim bu işde sabr idem, Girü koyup kendü işüme gidem</li>
 <li>Yâr kanı kim baña gam-h&#728;ôr ola, Dôst kanı kim baña dildâr ola</li>
 <li>Gün kanı kim gice pâyâna ire, Kim meger bu derd dermâna ire</li>
 <li>Ün kanı kim nâle vü zârî kılam, Kendüzüme dôst ol yâri kıla</li>
 <li>Gice her bir hâl-ıla hôd geçiser, Bilmezem kim irte ne od saçısar</li>
 <li>Kimsene bençileyin zâr olmasun, Kimse bu derde giriftâr olmasun</li>
 <li>Düşdüm ol kayda ki çıkmagı muhâl, Yapdum ol seddi ki yıkmagı muhâl</li>
 <li>Dil kanı kim söyleyem ahvâlümi, Añladam yârânlaruma hâlümi</li>
 <li>Gitdi &#8216;aklum gitdi sabrum gitdi yâr, Kaldı &#8216;ışk u kaldı neng ü kaldı &#8216;âr</li>
 <li>&#8216;Işk yiñdi &#8216;aklum-ıla cânumı, Küfre degşürdi kamu îmânumı</li>
 <li>Ol gice ashâbı kamu cem&#8216;-ile, Göñlin isteyü oturdılar bile</li>
 <li>Her birisi ol işi yorar-ıdı, Şeyh göñlin degmesi sorar-ıdı<br><br>
 SU&#8217;ÂL Ü CEVÂB-I ASHÂB, BÂ-ŞEYH</li>
 <li>Birisi eydür ki iy şeyh-i kibâr, Vesveseñ gitmege bir gusl eyle var</li>
 <li>Şeyh eydür yüregüm kanından uş, Eylemişem bu gice yüz guslı hôş</li>
 <li>Ol biri eydür ki tesbîhüñ kanı, Âdemî tesbîh-ile olur ganî</li>
 <li>Eydür ol tesbîh terkin çün kılam, Bilüme zünnârı baglayubilem</li>
 <li>Biri eydür degme zişti isteyen, Olmaya hergiz behişti isteyen</li>
 <li>Şeyh eydür çün behiştî yüzlü yâr, Bizüm oldı, cennet oldı rûzigâr</li>
 <li>Ol biri eydür ki dûzah yoldadur, Olmagıl dûzah gibi nefs-ile pür</li>
 <li>Şeyh eydür dûzahı söyündürem, Yidisin bir âh-ıla köyündürem</li>
 <li>Birisi eydür kim iy ehl-i temîz, Tevbe kıl bu halk içinde ol &#8216;azîz</li>
 <li>Birisi eydür ki iy pîr-i köhün, Tevbe kıl yokdur bu işde bîh ü bün</li>
 <li>Şeyh eydür tevbe kim nâmûs u &#8216;âr, Yöremüzde kılmaya hergiz karâr</li>
 <li>Ol biri eydür ki iy dânâ-yı râz, Dur namâza başla ki irişe niyâz</li>
 <li>Şeyh eydür yüzinüñ mihrâbını, &#8216;Arza eyle baña her bir bâbını</li>
 <li>Kim ola her gün benüm işüm namâz, Bî-niyâza karşu eyleyem niyâz</li>
 <li>Birisi eydür ki dilüñi bile, Secde eyle Hakk&#8217;a vü &#8216;özrüñ dile</li>
 <li>Şeyh eydür ol bütüñ yüzin baña, Gösterüñ kim secde eyleyem aña</li>
 <li>Ol biri eydür ki İblîsi yiñen, Olmaya illâ bu telbîsi yineñ</li>
 <li>Eydür er kim nefs odından geçmeye, Mekr ide kim İblîs anı itmeye</li>
 <li>Ol biri eydür ki utanmaz mısın, Hak&#8217;dan u ölesiñi sanmaz mısın</li>
 <li>Şeyh eydür kim beni Hak tagladı, Bu od-ıla vü bu bende bagladı</li>
 <li>Çün her işi Hak kazâsından sanam, Ne günâhum var benüm kim utanam</li>
 <li>Ol biri eydür Müsülmânlık kanı, İşbu işlere peşîmânlık kanı</li>
 <li>Şeyh eydür çok peşîmân olmışam, Kim niçün şunça Müsülmân olmışam</li>
 <li>Ol biri eydür ki dîv urdı yoluñ, Kim kamu sag işüñi yiñdi soluñ</li>
 <li>Eydür ol dîvüñ girişdüm gözine, Kim Süleymân &#8216;âşık ola sözine</li>
 <li>Ol biri eydür kim işiden kişi, Eyde şol pîr işledi işbu işi</li>
 <li>Şeyh eydür bunda nâm u neng yok, İy &#8216;azîz ü fahr u âz u &#8216;âr çok</li>
 <li>Birisi eydür ki yârânlar &#8216;azîm, Sayru oldılar bu işden ü sakîm</li>
 <li>Şeyh eydür ol bize çün yâr ola, Kamu yârânlarumuz agyâr ola</li>
 <li>Ol biri eydür ki yârânlar-ıla, Gel gidelüm Ka&#8216;be&#8217;ye kamu bile</li>
 <li>Şeyh eydür Ka&#8216;be&#8217;yi ko deyr uş, Ol büt-ile şimdi bize deyr hôş</li>
 <li>Birisi eydür ki bir dem sâkin ol, &#8216;Arza kıl îmânı girü mü&#8217;min ol</li>
 <li>Şeyh eydür benden ihsân istemeñ, Kâfir olandan siz îmân istemeñ</li>
 <li>Degmesi çün bir su&#8217;âli itdiler, Girü andan key cevâb işitdiler</li>
 <li>Gördiler kim söz eser kılmaz aña, &#8216;Aklı kim gitdi girü gelmez aña</li>
 <li>&#8216;Âşık u âşüfte vü hayrân-durur, Bî-dil ü mecrûh sergerdân-durur</li>
 <li>Ol ögüdüñ dahı terkin urdılar, Hîre vü hôr u hacîl dek durdılar</li>
 <li>Ol karañu gice hayli çün geçer, Girü güneş su yirine od saçar</li>
 <li>Yine bir altun kanatlu kuş irer, Dâneleri dâm üstinden direr</li>
 <li>İrte çün ol gice pâyâna irer, Şeyh derdi dahı dermâna irer</li>
 <li>Kara kemhâyı çıkarur rûzigâr, Kim kızıl atlas geye gevher-nisâr</li>
 <li>Kamu &#8216;âlem çün aña agyâr olur, Ol mahalle itleriyle yâr olur</li>
 <li>Kapusında ol kızuñ bir ay tamâm, Mu&#8216;tekif oturdı ol şeyh-i imâm</li>
 <li>&#8216;Âkıbet ol gussadan oldı za&#8216;îf, Kim aña ma&#8216;şûkı olmadı harîf<br><br>
 DÂNİSTEN-İ DUHTER &#8216;ÂŞIK, ŞÜDEN-İ ŞEYH Û-RÂ SU&#8217;ÂL, Ü CEVÂB DER NÂZ U NİYÂZ</li>
 <li>Çün bir ay ol kapuda hayrân kalur, Şeyh anı sevdügini ol kız bilür</li>
 <li>Şeyh katına gelür bir ay gibi, Altun inçüye banılmış bay gibi</li>
 <li>Kendüzin bilmeze urur ol nigâr, Şeyhe eydür neden olduñ bî-karâr</li>
 <li>Ne yirüñdür bu mahalle durmaga, Ne makâmuñdur bu yir oturmaga</li>
 <li>&#8216;Ayb ola kim zâhid ü perhîzkâr, Eyleye kâfir kapusında karâr</li>
 <li>Şeyh eger bu zülfe ikrâr eyleye, Hırkasın bu zülfe zünnâr eyleye</li>
 <li>Beni seven şeyh ruhbân olısar, Sevmeyendür kim Müsülmân olısar</li>
 <li>Çün saçum küfrini peydâ eyleyem, Çok Müsülmânları Tersâ eyleyem</li>
 <li>Şeyh eydür çün beni gördüñ zebûn, Okı efsûnlaruñı beni kosun</li>
 <li>Göñlümi alduñ göñül virgil baña, Rahm kıl kim Tañrı rahm ide saña</li>
 <li>Çün benüm &#8216;ışkum degüldür serserî, Yâ başum kes yâ elüm dut iy perî</li>
 <li>Baña çok nâz u tekübbür eyleme, Datlu dilden acı sözler söyleme</li>
 <li>&#8216;Işk geldi &#8216;aklumı zôr eyledi, Şîr-iken nâgâh bir mûr eyledi</li>
 <li>Yüregüm yandı vü köyindi canum, Mûm gibi uş eriyügördi tenüm</li>
 <li>Sorma kim ben saña ne ihsân kılam, Cânumı ister-iseñ kurbân kılam</li>
 <li>&#8216;Işk odından cânumı çün tagladuñ, Göñlümi saçuñ kılına bagladuñ</li>
 <li>Düşdi bir zindâna göñlüm iy nigâr, Kim çıkarmaya anı cüz Girdigâr</li>
 <li>Her gice câna kemînsâz oluram, Kim kapuñda böyle cânbâz oluram</li>
 <li>Bir mahallede garîb ü dilfigâr, Kalmışam hayrân u sergerdân u zâr</li>
 <li>Sanma kim yârânlarum çokdur benüm, Senden artuk kimsenem yokdur benüm</li>
 <li>Rûzigârumı geçürdi intizâr, Vasl olur-ısa hôş ola rûzigâr</li>
 <li>Çün kim ol kız işidür bu sözleri, Şeyhi öldürmege varur gözleri</li>
 <li>Eydür iy pîr-i haref utanmadın, Kocalup kendü ölümüñ sanmadın</li>
 <li>Bu ne sözdür kim didüñ iy nâbekâr, Dirligi ko ölümi añ zînhâr</li>
 <li>Ol ki bir öyn etmege muhtâc ola, Nite sâhib-taht u mâlik-tâc ola</li>
 <li>Tur işüñe git ko bizi iy refîk, Lutf kıl ayruksı istegil tarîk,</li>
 <li>&#8216;Ömr çün geçdi vü &#8216;akluñ yok-durur, Serd demsin sözlerüñ sovuk-durur</li>
 <li>Sen kaçan &#8216;ışkuma irersin kaçan, Uslu-y-ısañ var saña kâyır kefen</li>
 <li>Kocadan yigitlik itmek hôş degül, Aslan-ıla itlik itmek hôş degül</li>
 <li>Sen kocalduñ &#8216;ışk işüñ degül senüñ, Tâzalıguñ gitdi vü soldı tenüñ</li>
 <li>&#8216;Işka bir fâris gerek aslan gibi, Kim ire cânâna yüz biñ cân gibi</li>
 <li>Şeyh eydür gerek-ise kıl kabûl, Beni vü gerek-ise olgıl melûl</li>
 <li>Kim benüm &#8216;âlemde kimsem yok-durur, Kimsenem sensin ki cevrüñ çok-durur</li>
 <li>Yâ zamân-ıla visâlüñi bulam, Yâ firâkuñdan bu kapuda ölem</li>
 <li>&#8216;Işk odın ol kim şeker gibi yidi, Çi yigit &#8216;ışka vü çi koca didi</li>
 <li>Pes kız eydür olduñ-ısa merdikâr, Dörd işi kılmak gereksin ihtiyâr</li>
 <li>Secde kıl bütlere vü Kur&#8217;ân&#8217;ı yak, Hamr iç îmânuñı gözden bırak</li>
 <li>Şeyh eydür hamrı kıldum ihtiyâr, İlla üçi baña degül sâzkâr</li>
 <li>Yüzüñe karşu içem hamrı latîf, İlla ol üçiyle olmayam harîf</li>
 <li>Ol kız eydür gerçek içgil câmuñı, Kâfir ol dur oda yak İslâm&#8217;uñı</li>
 <li>&#8216;Işk-ıla kâfir yola yigrek gele, Ol Müsülmân&#8217;dan kim ol bî-&#8216;ışk ola</li>
 <li>Şeyh eydür emrüñe fermân kılam, Cânumı dahı saña kurbân kılam</li>
 <li>Ol kız eydür bir kıl evvel hamrı nûş, Eyle kim cânuñ kıla yüz biñ hurûş</li>
 <li>Andan ol iksini dahı girü, Getüresin hamrı içicek berü</li>
 <li>Şeyhi çün andan aluban gitdiler, Muglaruñ deyri dapa iletdiler</li>
 <li>Aldı ol ma&#8216;şûk bir câmı ele, Sundı şeyhe sâgârı dir iç hele</li>
 <li>Şeyh gördi meclisi kim tâzedür, Mîzbânuñ hüsni bî-endâzedür</li>
 <li>Eyle aldı yâr elinden sâgarı, İçdi kim yir-idi şehd ü şekkeri</li>
 <li>Kurup yüz tasnîf ü dînde yazdıdı, Şeyh Kur&#8217;ân&#8217;da key üstâd-ıdı</li>
 <li>Çünki hamr içer dükeli mahv olur, Külli yadından gider câhil kalur</li>
 <li>Çün mey-ile yâr şeyhi toyladı, &#8216;Işkınuñ ol mey birin biñ eyledi</li>
 <li>Şeyh elinden komadı câmı girü, Zîra puhte yise yig hâmı girü</li>
 <li>Çün şarâb-ı erguvânı içdi şeyh, Esriyüben dükelinden geçdi şeyh</li>
 <li>Şeyh çün ma&#8216;şûkını esrük görür, Zühd ü dîn ü baş u cân terkin urur</li>
 <li>Çün ümidi var ki gire koynına, Ol bütüñ el sunmak ister boynına</li>
 <li>Ol kız eydür şeyhe kim iy nâ-tamâm, Puhteler içinde kalmış şöyle hâm</li>
 <li>Eyle dut kim &#8216;ışk saña yâr ola, Kâfir-ile nite mü&#8217;min yâr ola</li>
 <li>Çün kadem sen küfre urmaduñ henûz, Kaçan olısar saña rûzî bu rûz</li>
 <li>Düzmeyinçe kendü dînin oynuma, Nite kimse el bıraga boynuma</li>
 <li>Kâfir ol gözüm gibi kim kuçasın, Niçeme kim ben yigit sen kocasın</li>
 <li>Şeyh ayakla hôd delü olmış-ıdı, &#8216;Aklı nefsinden alu olmış-ıdı</li>
 <li>&#8216;Işk-ıla çün esriyüp rüsvâ olur, Tersi kılmaz Tanrı&#8217;dan tersâ olur</li>
 <li>Şeyh mest ü yâr hâzır elde câm, Puhte sabr eylemeye illâ ki hâm</li>
 <li>Şeyh eydür iy nigâr-ı seng-dil, Şâd ol imdi ayruk olma teng-dil</li>
 <li>Ayıg-iken büt-perest olmaz-ıdum, Bâde içüp ben ki mest olmaz-ıdum</li>
 <li>Esriyüp dîn şem&#8216;ini söyündürem, Mushaf&#8217;ı dahı oda köyindürem</li>
 <li>Dôstı eydür şimdi yârumsın benüm, Küfre çün girdüñ fedâ olsun canum</li>
 <li>&#8216;Işk içinde ilerü key hâm-ıduñ, Şimdi hâs olduñ ilerü &#8216;âm-ıduñ</li>
 <li>Şeyh tersâ oldugın çün bildiler, Kamu tersâlar dahı dirildiler</li>
 <li>Deyr içinde şeyhi vaftîz itdiler, Bir Müsülmânı bir iblîs itdiler</li>
 <li>Küfr odıyla göñlini tagladılar, Bilini zünnâr-ıla bagladılar</li>
 <li>Şeyh çün zünnârı bagladı bile, Küfri meşhûr oldı şehre vü ile</li>
 <li>Hırkasın yandurdı vü dînin kodı, Mushaf&#8217;ın dahı köyindürdi odı</li>
 <li>&#8216;İlm-i dünyâ hîç dâd eylemedi, Ka&#8216;be&#8217;den bir zerre yâd eylemedi</li>
 <li>Kız-ıla esrük oglan pîr olur, Hamr içene küfr ü îmân bir olur</li>
 <li>Ne bile kim yazla şarda kışladı, Dükelin ümmü&#8217;l-habâyis işledi</li>
 <li>Bunça yıldan soñra bir fâzıl imâm, Büt-perest oldı zihî bîgâne dâm</li>
 <li>Şeyh eydür ol kıza kim iy nigâr, Ne ki didüñ işledüm dahı ne var</li>
 <li>Hamrı içdüm büt-perest oldı adum, Bagladum zünnâr u mest oldı adum</li>
 <li>Elli yillik tâ&#8216;atum vardı yile, &#8216;Işk u küfrüm neye ire kim bile</li>
 <li>&#8216;Işk bu elden çok itdi vü ide, Ka&#8216;be&#8217;den çok şahsı deyre ilede</li>
 <li>Anı kim &#8216;ışk eyledi ben bî-dile, Kangı delü eylemişdür &#8216;âkile</li>
 <li>Dînüm iletdi vü yakdı cânumı, Küfre irgürdi kamu îmânumı</li>
 <li>&#8216;Işk çün aslan gibi gurruş kıla, Dilkü gibi heybetinden &#8216;akl öle</li>
 <li>Ko bu şehdi bir nefes şekker yigil, Benüm-ile bir olur mısın digil</li>
 <li>Her ne kim senüñ-içün işlemişem, Dükelin vasluñ-ıçun eylemişem</li>
 <li>Vasluña irmek dilerem iy sanem, Tap vücûdum oldı hicrüñde &#8216;adem</li>
 <li>Ol nigâr eydür ki iy pîr-i hakîr, Baña çok kalıñ gerekdür sen fakîr</li>
 <li>Altun akça çok gerek iy bî-haber, Kılmaya &#8216;ışk altun akçasuz eser</li>
 <li>Yohsul-ısañ altun akçañ yog-ısa, Mâl u mülküñ az u fakruñ çog-ısa</li>
 <li>Ben saña azuk virem dur git girü, &#8216;Işkı kogıl sabrı dutgıl ilerü</li>
 <li>Şeyh eydür iy şeh-i serv-i revân, Karşuña şûrîde-dil âşüfte-cân</li>
 <li>Togru kişi hergiz egri satmaya, &#8216;Ahdini böyle başa iletmeye</li>
 <li>Ol zamânda kim esîr oldum saña, Dîn ü dünyâyı koyup geldüm saña</li>
 <li>Sen dahı böyle baña &#8216;âk olmagıl, Çüftüm ol Meryem gibi tâk olmagıl</li>
 <li>Kamudan kesüp irişeli saña, Hep yaranlar müdde&#8216;î oldı baña</li>
 <li>Sen bu elden bunlar ile n&#8217;ideyim, Bî-dil ü bî-yâr kança gideyim</li>
 <li>Senüñ-ile dûzaha kim ireler, Yig ola kim sensüz uçmak vireler</li>
 <li>Ol sanem gördi ki şeyh erdür dürüst, Kavli muhkemdür degül &#8216;ahdinde süst</li>
 <li>Eydür imdi kaluñuma iy imâm, Hûkbânlık kıl baña bir yıl tamâm</li>
 <li>Kim olınçak üç yüz altmış gün yıla, İkimüz &#8216;ömri geçürevüz bile</li>
 <li>Şeyh eydür ne dir-iseñ işleyem, Ne işe buyurur-ısañ başlayam</li>
 <li>Şeyh yâri emrine fermân kılur, Yârine âsî olan &#8216;isyân kılur</li>
 <li>Pîr-i Ka&#8216;be Şeyh-i sadr-ı rûzigâr, Bir yıl eyler hûkbânlık ihtiyâr</li>
 <li>&#8216;Işk anı çün bir deve gibi yider, Yazılarda yâr-ıçun toñuz güder</li>
 <li>Sen getürmegil meniyyet kim bu hâl, Aña düşdi vü saña ola muhâl</li>
 <li>Kim nihâdın görür-ise üstüvâr, Niçe hûk anda bula vü niçe mâr</li>
 <li>Ten tagından çün temâşâ idesin, Çok toñuzlar yazularda güdesin</li>
 <li>Sen sanursın dünyada iy hîç kes, Kim bu iş ol şeyhe irişdidi bes</li>
 <li>Gelür-iseñ togrulug-ıla yola, Her biri içinde yüz biñ hûk ola</li>
 <li>Sen kadem bu yola ur iy nâm-dâr, Kim göresin Ka&#8216;be vü büt sad hezâr</li>
 <li>&#8216;Âkıbet ol şeyh, çün Tersâ olur, Halkuñ arasında söz gavgâ olur</li>
 <li>Hem-nişînler kamusı hayrân kalur, Dükelinüñ derdi bî-dermân olur</li>
 <li>İstemezler dünyada &#8216;âr olmagı, Terk iderler şeyh-ile yâr olmagı</li>
 <li>Kamu hem-sohbatlıgından kaçdılar, Gözlerinden kanlu yaşı saçdılar<br><br>
 REFTEN-İ ASHÂB BE-SÛY-I, KA&#8216;BE VE &#8216;ARZA-İ AHVÂL-İ, ŞEYH-RÂ PÎŞ-İ ÂN MÜRÎD Kİ, ÂN VAKT DER SEFER BÛD</li>
 <li>Var-ıdı ol ortada bir yâr-i çüst, Geldi şeyhe eydür iy &#8216;ahdinde süst</li>
 <li>Giderüz biz Ka&#8216;beye fermân nedür, Bilmedük kim derdüñe dermân nedür</li>
 <li>Eydür-iseñ kamu tersâ olalum, Sençileyin halka rüsvâ olalum</li>
 <li>Yaluñuz komayalum bunda seni, Soñra sen terk itdüñüz dime beni</li>
 <li>Yâ seni çün böyle biz görmeyevüz, Gidevüz kim bunda biz durmayavuz</li>
 <li>Ka&#8216;be dapa varavuz oturavuz, Ellerümüz Hazret&#8217;e götürevüz</li>
 <li>Dilümüzi &#8216;özr ile bileyevüz, Şeyhümüzi Tañrı&#8217;dan dileyevüz</li>
 <li>Şeyh eydür ben giriftâr olmışam, Kamu yâranlardan agyâr olmışam</li>
 <li>Siz ne kim diler-iseñüz idüñüz, Kançaru gider-iseñüz gidüñüz,</li>
 <li>Şimdi kamu dünyadan iy nâm-dâr, Deyr baña yir ü tersâ-beççe yâr</li>
 <li>Düşicegez size bir müşkil &#8216;azîm, Anı ben hall ider-idüm iy hakîm</li>
 <li>Kimse benüm müşkilümi bilmeye, Bil kim Eflâtûn anı hall kılmaya</li>
 <li>Gidüñüz işüñüze iy ehl-i dil, Bundan artuk beni kılmañuz hacil</li>
 <li>Kimse benden sorar-ısa iy refîk, Kim ne oda yandı ol pîr-i tarîk</li>
 <li>Şimdi su anuñ başından aşdı diñ, Ejdehâlar kursagına düşdi diñ</li>
 <li>Hîç kâfir virmeye hergiz rızâ, Anı kim ol şeyhe eyledi kazâ</li>
 <li>Dînini virmiş-durur Tersâlıga, &#8216;Aklı degşürmiş-durur rüsvâlıga</li>
 <li>Bir büt îmânını yagma eyledi, Saçı küfri anı Tersâ eyledi</li>
 <li>Kimse bize serzeniş eyler-ise, Hakkumuzda pîş ü kem söyler-ise</li>
 <li>Eydüñüz bu yolda bunuñ gibi hâl, Çok düşe sen sanma bu hâli muhâl</li>
 <li>&#8216;Ucb süknâsında sâkin olmagıl, Beni gör sen dahı îmin olmagıl</li>
 <li>Bunı dir ü yüz bulardan döndürür, Toñuzını yazı dapa göndürür</li>
 <li>Bakmaz anlara vü hışm idüp gider, Taglara varur u toñuzlar güder</li>
 <li>Hem-nişînler gördiler bu hâleti, Hasret-ile agladılar key katı</li>
 <li>Ka&#8216;be&#8217;den yaña gönildiler girü, Kim göreler kim ne gelür ilerü</li>
 <li>Halk udından izlerin azıtdılar, Degmesi bir köşede yir dutdılar</li>
 <li>Kim &#8216;aceb şeyhe ne geldi ilerü, Anda vü bunlar neye geldi girü<br><br>
 PÜRSÎDEN-İ ÂN MÜRÎD-İ, SÂDIK Kİ ÂN VAKT HÂZIR, NE-BÛD AHVÂL-İ ŞEYH-RÂ</li>
 <li>Ka&#8216;be&#8217;de var-ıdı şeyhüñ bir mürîd, Kamudan &#8216;âlî vü sıdkı key mezîd</li>
 <li>Yavlak ehl-i &#8216;ilm ü sâhib-câh-ıdı, Degme işden dünyada âgâh-ıdı</li>
 <li>Düşicek Rûm iline şeyhe sefer, Ol mürîd anda degül-idi meger</li>
 <li>Sordı yâranlarına ahvâlini, Eytdiler şeyhüñ dükeli hâlini</li>
 <li>Kim kazâ ne od bırakdı cânına, Yâ kader ne eyledi îmânına</li>
 <li>Niçe vardı Ka&#8216;be&#8217;den Rûm iline, Bagladı zünnârı anda biline</li>
 <li>İrdi takdîr âfeti tedbîrine, Düşdi bir tersâ-beçe zincîrine</li>
 <li>Kamu rahtın &#8216;ışk yagma eyledi, Saçı küfri anı Tersâ eyledi</li>
 <li>İşi yokdur şimdi kâl u hâl-ıla, &#8216;Işkı oynar şimdi zülf ü hâl-ıla</li>
 <li>Şimdi sorma şeyhi kim anda n&#8217;ider, Rûm ilinde şimdi ol toñuz güder</li>
 <li>Şimdi gören şeyhümüzi iy &#8216;azîz, Kılmaya yüz yılgı Tersâdan temîz</li>
 <li>Çün mürîd işitdi şeyhüñ hâlini, Bildi nite oldugın ahvâlini</li>
 <li>Döndi yârânlara eydür ol ulu, Kim i &#8216;avratdan bu yolda siz alu</li>
 <li>Şeyh ile siz yâr olmışmıssañuz, Erlig-ile yola gelmişmisseñüz</li>
 <li>Baglayıçak şeyh zünnârı bile, Baglamak gerek-idi kamu bile</li>
 <li>Ol deñizde yutdı şeyhi çün neheng, Korkudan sizi kaçurdı nâm u neng</li>
 <li>&#8216;Âşık olan dünyada bednâm olur, Kim eyü ad ister-ise hâm olur</li>
 <li>Yâr eger olur-ısa kâfir dahı, Yâr olgıl yâra vü yalvar dahı</li>
 <li>Çün kişi râhatda hemdem yâr ola, Renc vaktında niçün agyâr ola</li>
 <li>Kamuñuz Tersâ niçün olmaduñuz, Şeyh-ile vü hidmetin kılmaduñuz</li>
 <li>Sanmañuz kim yâr muvâfıklıg-ıdı, Kim bu iş &#8216;ayn-ı münâfıklıg-ıdı</li>
 <li>Eytdiler yavlak çok eytdük biz aña, Kim niçe ilerü gellüm biz saña,</li>
 <li>Halk içinde mest ü rüsvâ olalum, Sençileyin kamu Tersâ olalum</li>
 <li>Sohbetüñ hakkını terk itmeyelüm, Yaluñuz seni koyup gitmeyelüm</li>
 <li>Senüñ-içün dînümüzi koyalum, Dükeli âyînümüzi koyalum</li>
 <li>Sözümüzüñ gavrına çün irdi şeyh, Maslahat gitmegümüzi gördi şeyh</li>
 <li>Çün kadem urdı ki gire oynına, Gördi kim kayd olısaruz boynına</li>
 <li>Bildi kim bizden meded bulmayısar, Hâli anuñ hâsıla gelmeyiser</li>
 <li>Bizi gönderdi ki yaluñuz kala, Ne diler-ise utanmadın kıla</li>
 <li>Ol mürîd eydür siz anuñ kapusın, Dutmag-ıdı iş ü kılmak tapusın</li>
 <li>Dün ü gün yalvarmak aña kim hakîm, Hazretinde sagala-y-ıdı sakîm</li>
 <li>Hazrete vara-y-ıduñuz kamuñuz, Hakk&#8217;a yalvara-y-ıduñuz kamuñuz</li>
 <li>Mu&#8216;tekif bir köşede oturıcak, Zârı-y-ıla el aña götüricak</li>
 <li>&#8216;Özr-ile dilüñüzi bileyıcak, Şeyhüñüzi Tañrı&#8217;dan dileyicak</li>
 <li>Hak ta&#8216;âlâ zâruñuz göre-y-idi, Şeyhüñüzi size irüre-y-idi</li>
 <li>Şeyhi koyup gitdügüñüz sehl ola, Hak kapusından giden nâ-ehl ola</li>
 <li>Çün mürîd ashâba söyler böyle dil, Dükeli ashâbı kalurlar hacîl</li>
 <li>Eydür imdi bu hacâletden size, Ne ziyân u yâ ne assı var bize<br><br>
 ÂMEDEN-İ ÂN MÜRÎD, VE ASHÂB BÂZ, BE-CÂNİB-İ RÛM</li>
 <li>Devemüzi her birümüz yidelüm, Gelüñüz kim yine Rûm&#8217;a gidelüm</li>
 <li>Mu&#8216;tekif bir gûşede oturalum, Ellerümüz gök dapa götürelüm</li>
 <li>Dilümüzi &#8216;özr-ile bileyelüm, Şeyhümüzi Tañrı&#8217;dan dileyelüm</li>
 <li>Girü kamu Rûm iline geldiler, Hak kapusında mücâvir oldılar</li>
 <li>Çok tazarru&#8216; kıldılar feryâd-ıla, Kim kaçan rahmet irişe dâd-ıla</li>
 <li>Kırk gün anda dün ü gün oturdılar, Ellerini Hazrete götürdiler</li>
 <li>Eyle zârî kıldılar kim yir ü gög, Ol figândan agladı vü kodı ög</li>
 <li>Topraga göz yaşlarını kardılar, Bir maġârada çile çıkardılar</li>
 <li>Çün tamâm oldı bularuñ çillesi, İrdi İblîsüñ ucına hîlesi</li>
 <li>Ol mürîdüñ kim figânı irişür, Bir okı bir gün nişâna irişür</li>
 <li>Derdinüñ irer devâsı &#8216;âkıbet, Müstecâb olur du&#8216;âsı &#8216;âkıbet</li>
 <li>Düşde görür Mustafâ&#8217;yı kim gelür, Yüzünüñ &#8216;aksi gözüñ nûrın alur</li>
 <li>Emr ü nehyi &#8216;âlemüñ pîrâyesi, Kavl ü fi&#8216;lüñ âdemüñ sermâyesi</li>
 <li>Ol mürîd ayagına düşer anuñ, Kim cihândan gitmesün sâyeñ senüñ</li>
 <li>Şeyhümüz gümrâh olmışdur yolın, Göster aña kim bile sagdan solın</li>
 <li>Mustafâ eydür aña kim iy pâk-bâz, Cümle ashâb ortasında serfirâz</li>
 <li>Şeyh ile Tañrı arasında meger, Bir küdûret var-ıdı key mu&#8216;teber,</li>
 <li>Ol küdûret şol kadar ihdâd-ıla, Aradan gitdi vü az bîdâd-ıla</li>
 <li>Himmetüñ kendü işini işledi, Tañrı şeyhe suçını bagışladı</li>
 <li>Şimdi şeyhüñ derdine irdi devâ, Ol küdûret gitdi vü geldi safâ</li>
 <li>Biz şefâ&#8216;at eyledük Tañrı kerîm, Kim selâmatlıga irdi ol sakîm</li>
 <li>Şimdi ay indi vü çıkdı âfitâb, Küfr ü &#8216;isyân gitdi vü geldi savâb</li>
 <li>Ne ki şeytân dünyada vîrân kılur, Tevbe bir sâ&#8216;atda âbâdan kılur</li>
 <li>Uykudan uyandı vü âh eyledi, Ol mürîde cem&#8216;i âgâh eyledi</li>
 <li>Çok beşâret virdi vü girdi yola, Tapusında kamu yârânlar bile</li>
 <li>İrdiler ü gördiler bir arada, Şeyhi kim toñuz güder bir derede</li>
 <li>İlla yavlak hâlete düşmiş &#8216;azîm, Kamu suçını bagışlamış Kerîm</li>
 <li>Hem başından yire bürgüsin komış, Hem toñuzları salıvirdüm dimiş</li>
 <li>Oda yakmış kâfir olmak tonını, Pâre pâre eylemiş pîlûnını</li>
 <li>Gözlerinden kan akıtmış yaş-ıla, Hem sımış nâkûsını bir taş-ıla</li>
 <li>Hem çelîpâsın bırakmış yabana, Kesedurur şeyh zünnârın yana</li>
 <li>Dîne degşürmiş yene tersâlıgı, &#8216;İzze irürmiş girü rüsvâlıgı</li>
 <li>Gördi yârânlarını kim çıkdılar, Dîn-ile şeytân tılısmın yakdılar</li>
 <li>Haclet-ile şermsâr oldı &#8216;azîm, Hasret-ile cenneti kıldı cahîm</li>
 <li>Na&#8216;ra urdı mest düşdi ortaya, Şûrişiyle dökdi tagı dereye</li>
 <li>Eyle zârılıg-ıla zâr agladı, Kim felekler hâtırını tagladı</li>
 <li>Hikmet ü Kur&#8217;ân tefsîr ü haber, Gitmiş-idi hâtırından ser-be-ser</li>
 <li>Girü geldi kamu şeyhüñ yâdına, İrdi Deyyân dîninüñ feryâdına</li>
 <li>Degme yârı çün görür bu nûrı çok, Kendüzini çün görür kim nûrı yok</li>
 <li>Niçeme kim küfri dînden fark olur, İlla hacletden arakdan gark olur</li>
 <li>Şâdılıgı menzilini gam dutar, Hayfa geçmiş &#8216;ömr-içün mâtem dutar</li>
 <li>Çün görürler şeyhi zâr u dil-figâr, Şâdi vü gam arasında bî-karâr</li>
 <li>Çün utandugın bulardan bildiler, Kamu yârânlar katına geldiler</li>
 <li>Cem&#8216;-ile insâfa durdılar kamu, Cânların şükrâne virdiler kamu</li>
 <li>Eytdiler şeyhe ki iy dîn ulusı, Resm üstâdı âyin ulusı</li>
 <li>Şimdiden girü saña gam hôş degül, Bu &#8216;arûsîlerde mâtem hôş degül</li>
 <li>Vasl geldi gitdi hicrân yirine, Küfr gitdi geldi îmân yirine</li>
 <li>Çün şefâ&#8216;at eyledi Hak&#8217;dan Resûl, Kim girü îmân seni kıldı kabûl</li>
 <li>Sen hakîkat bil ki yüz &#8216;âlem günâh, Mahv ola çün kim kıla &#8216;âsi bir âh</li>
 <li>Rûm ilinde büt-perest olan girü, Hak-perest olmaga geldi ilerü</li>
 <li>Gusl kıldı şeyh ü girdi hırkaya, İy &#8216;acab bu kamu hayr u şer neye</li>
 <li>Tevbe suyı hışm odın söyündürür, Rahtını yazuklaruñ köyündürür</li>
 <li>Her ne sa&#8216;y-ıla kim anda itdiler, Ol aradan şeyhi alup gitdiler</li>
 <li>Şeyhi yola geldügin çün bildiler, &#8216;Âkıbet yol &#8216;azmini çün kıldılar</li>
 <li>Ol gice tersâ kızı düşde görür, Bir güneşi kim kenârına girür</li>
 <li>Söyler aña ol güneş kim ragbet it, Şeyh gitdi sen dahı ardınca git</li>
 <li>Mezhebin dut dînine inan anuñ, Kim ola rûşen kamu cânuñ tenüñ</li>
 <li>Ol senüñ dînüñe girdi bî-mecâz, Sen hakîkat dînden olma bî-niyâz</li>
 <li>Yoldan eyletdüñ gir anuñ yolına, Yoldaş ol çünkim yola geldi yene</li>
 <li>Dünyada dînüñ kemâlüñ olısar, Âhiretde ol helâlüñ olısar<br><br>
 REFTEN-İ DUHTER-İ TERSÂ, BERÂY-I ÎMÂN ÂVERDEN, DER PEY-İ ŞEYH</li>
 <li>Çün uyanur uykudan kız hûb u hôş, Göñli içinden virür nûr ol güneş</li>
 <li>Od içinde göñli mum gibi yanar, Gözlerinden yaş yirine kan iner</li>
 <li>İrdi bir hâle ki hemdem bulmadı, Yidi bir zahmı ki merhem bulmadı</li>
 <li>Sabrı gitdi vü karârı kalmadı, Hîç işinde ihtiyârı kalmadı</li>
 <li>Bî-dil ü âşüfte vü rüsvâ olur, &#8216;Âşık-ı şûrîde vü şeydâ olur</li>
 <li>Ne cefâ kim şeyhe ol kıldı, girü, Birisine biñ cezâ buldı girü</li>
 <li>Añsuzın bir derde ogradı &#8216;aceb, Eyledi ol derde dermânın taleb</li>
 <li>Şeyh dînine &#8216;aceb sâdık olur, Nâgehân ma&#8216;şûk-iken &#8216;âşık olur</li>
 <li>Yalın ayak baş açuk girür yola, Kim &#8216;aceb şeyhi girü kanda bula</li>
 <li>Ol kamu kibr ü delâl u gunc u nâz, Gitdi vü kaldı kıza mûnis niyâz</li>
 <li>&#8216;Işkı yilinden çırâgı söyinür, Nâzük endâmı güneşden köyinür</li>
 <li>Ol ki yüz göstermez-idi gözlere, &#8216;Anberîn saçı bulaşur tozlara</li>
 <li>Yolı bilmez vâlih ü hayrân gezer, Tagda taşda zâr u sergerdân gezer</li>
 <li>Girü şeyhe gösterür düşde Çalab, Kim girü dön, ol kızı kılgıl taleb</li>
 <li>Çün peşîmân oldı vü geldi yola, Şimdi anı istemeñ vâcib ola</li>
 <li>Çün bizüm dînümüze ŝâdık-durur, Şimdi sen ma&#8216;şûk ol &#8216;âşık-durur</li>
 <li>Uykudan şeyh öyle bî-hôd uyanur, Kim gören ol şeyhi bir şeydâ sanur</li>
 <li>Geldüği yola girür dahı gider, Gör kim ol ashâbı herbiri n'ider</li>
 <li>Şeyhüñ ardına düşerler kamusı, Hem yöresine üşerler kamusı</li>
 <li>Şeyhe eydürler dükeli yalvaru, Kim yolumuzdan neye döndüñ girü</li>
 <li>Ögüñe düşdi meger ol dilsitân, Pîle yâd oldı girü Hindûsitân</li>
 <li>Kendüzüñi girü tersâ kılmagıl, Halk içinde bizi rüsvâ kılmagıl</li>
 <li>Güç ile bulduk senüñ dermânuñı, Küfre degşürme girü îmânuñı</li>
 <li>Şeyh çün sözlerini gûş eyledi, Düşde gördügin bulara söyledi</li>
 <li>Çün bular ol hâleti işitdiler, Dükeli şeyh-ile bile gittiler</li>
 <li>Gördiler kim ol kız ırakdan gelür, Nâle vü feryâd u zârîler kılur,</li>
 <li>Hâm-iken çün &#8216;ışk odından ol bişer, Yalvarur şeyhüñ ayagına düşer</li>
 <li>Eydür iy şeyh-i cihân u ehl-i dil, Senden el-hak yavlak oldum ben hacil</li>
 <li>Bilmedin saña cefâlar eyledüm, Hem delim bîhûde sözler söyledüm</li>
 <li>Ben anı kıldum ki benden yaraşur, Sen anı kılgıl ki senden yaraşur</li>
 <li>Ben delim itdüm saña kıldum cefâ, Ol cefâya sen kerîm eyle vefâ</li>
 <li>Derdüme lutf eyle dermân &#8216;arza kıl, Küfri kodum baña îmân &#8216;arza kıl</li>
 <li>Şeyhe düşde gördügin şerh eyledi, Ol güneş kim düşde aña söyledi</li>
 <li>Kim seni şeyhe helâl eylemişüz, İkiñüz hicrin visâl eylemişüz</li>
 <li>Şeyh eydür hôd suçuñ bagışlayam, Degme cevrüñe yüz eylük işleyem</li>
 <li>İlla seni almaġa kuvvet kanı, &#8216;Ömr sürmege bile müddet kanı</li>
 <li>Çün günüm taġ başına irdi benüm, Sen hilâl-ıla ne bedr ola canum</li>
 <li>Koca hergiz inana mı güçine, Çünki &#8216;ömri irmiş ola uçına</li>
 <li>Kuvvetüm yok çün hakuñdan çıkmaġa, Şehvet-ile &#8216;akl evini yıkmaġa</li>
 <li>Sen meger kim dutmaduñ benden melâl, Âhirette olasın baña helâl</li>
 <li>Ol kız eydür sen du&#8216;â kıl kim benüm, Kabz ide Tañrı ileyüñde canum</li>
 <li>Kim cihânda ayruġı çün almayam, Âhiretde senden ayru kalmayam</li>
 <li>Baña çünkim olmadı senden visâl, Hâşa kim ayruk kişi ola helâl</li>
 <li>Dünyada ko ileyüñde öleyim, Âhiretde girü seni bulayım</li>
 <li>Bikr öleyim ko hayâtum kalmasun, Senden artuk beni kimse almasun</li>
 <li>Şeyh çün eyler du&#8216;â kim kız öle, Kamu yârânlar âmîn dirler bile</li>
 <li>Şeyh ileyinde şehâdet getürür, Şeyh anı bir dem dizinde yaturur</li>
 <li>Tañrı Tersâ kızına îmân virür, Secde eyler Tañrı'ya vü cân virür</li>
 <li>Şeyh ü yârânlar kamu ol hasrete, Agladılar ol &#8216;acâyib hâlete</li>
 <li>Dükeli bile namâzın kıldılar, Bî-vefâlıgın cihânuñ bildiler,</li>
 <li>Kamu hâlin çünki tertîb itdiler, Gûra kodılar anı vü gitdiler</li>
 <li>Aldı mevt anuñ hayâtını dahı, Yazdı çarh anuñ berâtını dahı</li>
 <li>Bî-muhâbâ dehr-i mekkâr âdemî, Bî-vefâ dünyâ vü gaddâr âdemî</li>
 <li>Çün bu sırrı asl kavmi bildiler, Yitmiş ev kamu Müsülmân oldılar</li>
 <li>Bir Müsülmân kâfir oldı bir zamân, Kim ola bir kız Müsülmân nâgehân</li>
 <li>Gûrınuñ üstine nûr indi &#8216;azîm, Kim bu kıza rahmet eyledi Kerîm</li>
 <li>Ança rahmet ol hazâyinde ola, Kim bize vü kamuya rahmet kıla</li>
 <li>Bir kişi bu dâsitânı eylemiş, İlla lafzın key çöpürdek söylemiş</li>
 <li>Eski bizden hûriye ton eylemiş, Bir keçeden aya pîlven eylemiş</li>
 <li>Vezn-içün lafzuñ gidermiş harfini, Artuk eksük söylemiş söz sarfını</li>
 <li>Şimdi Gülşehrî geyürdi bu aya, Lefgerî tonlar ki benzetdi baya</li>
 <li>&#8216;Anber-ile saçın ördi sünbülüñ, Göñlegin atlasdan eyledi gülüñ</li>
 <li>Söz hurûfın artuk eksük kılmadı, &#8216;Âlim añladı vü câhil bilmedi</li>
 <li>Tañrı&#8217;nuñ kudretlerin yâd eyledi, Mustafâ'nuñ cânını şâd eyledi</li>
 <li>Böyle rengîn böyle datlu böyle ter, Husrev ü Şîrîn sözi oldı meger<br><br>
 ÂMEDEN-İ TÛTÎ PÎŞ-İ HÜDHÜD, DERMİYÂN-I MURGÂN VE, &#8216;ÖZR ÂVERDENEŞ</li>
 <li>Geldi tûtî ortaya şekker saça, Sözlerinden dürler ü gevher saça</li>
 <li>Agzı tolu şekker ü tonı yeşil, Saru ayagı vü minkârı kızıl</li>
 <li>Dir benem kim söylerem şekker gibi, Sebz-pûşam Hızr peygamber gibi</li>
 <li>Çünki Hızr oldum baña uçmak gerek, Varuban Âb-ı hayât içmek gerek,</li>
 <li>Âb-ı hayvân istemedin bes n&#8217;ide, Hızr kim bâkî kala bu dünyede,</li>
 <li>Ben şeker yirem kim uçam sâz-ıla, Perdelerde söyleyem âvâz-ıla</li>
 <li>Çün Sipâhân'dan Hicâz'a irişem, Bunça dürlü savt u sâza irişem</li>
 <li>Çün Rehâvî'den &#8216;Irak'a yüz dutam, Zühre'nüñ çengini avc-ıla utam</li>
 <li>Degme kez &#8216;Attâr kim Rum'a gele, Bir dükândan şekkeri satun ala</li>
 <li>Baña her nâ-ehl her bir hîç-kes, Hayf ola kim eyleye demür kafas</li>
 <li>Bu yola varan kişiler tîz ölür, Âb-ı hayvânı içen bâkî kalur</li>
 <li>Neye bunça dünyada tîz ölelüm, Bir iki yıl ko bizi dirilelüm</li>
 <li>Ölüm içinde ola naks u zevâl, Dirlig-ile âdemî bula kemâl</li>
 <li>Hiddet ehli ihtimâle irmeye, Tîz ölen kişi kemâle irmeye</li>
 <li>Puhteler dirlig-ile devlet bulur, Hâm olur ol kim yigitlikde ölür</li>
 <li>Nevbahârı görmeden bülbül gibi, Öldürürsin sen bizi bir gül gibi</li>
 <li>Ben ki Mısr'uñ kârvânın urmışam, Dünyada şekker dükânın kurmışam</li>
 <li>Ben şeker karışdurur-ısam güle, Mısr'a degin Rûm ili şekker tola</li>
 <li>Böyle ter dîbâce vü datlu şeker, Husrev ü Şîrin sözi ola meger</li>
 <li>Degme kez &#8216;Attâr kim Rûm'a gele, Şekkeri benüm dükânumdan ala</li>
 <li>Degme dürr-içün güherden eyleyem, Mantıku't-tayr&#8217;ı şekerden eyleyem</li>
 <li>Kûh-ı Kâf'a girü sîmurg uçsa yig, Tûtiye Âb-ı hayâtı içse yig<br><br>
 CEVÂB DÂDEN-İ HÜDHÜD, TÛTÎ-RÂ BE-HİKMET Ü &#8216;İLM-İ, DEKÂYIK</li>
 <li>Hüdhüd eydür ġarra olmaġıl aña, Kim Hümâ dirler bu dünyâda saña</li>
 <li>Hüdhüd eydür garrasın kendüzüñe, Anuñ-ıçun sevinürsin sözüñe</li>
 <li>Zehr içe er kim şeker sözler diye, Tıfl ola kim dem-be-dem şekker yiye</li>
 <li>Tûtinüñ hôd dâsitânı çok-durur, İlla hîç lafzında ma&#8216;nî yok-durur</li>
 <li>Herze sözler-ile dilini biler, Âdemîleri gün uzun yüpiler</li>
 <li>Çün sözüñ bî-tu&#8216;m reng ü bû-durur, Ne şeker kim yir-iseñ agu-durur</li>
 <li>Ehl-i dil dünyâ-y-ıla barışmaya, Dîn ile dünyâ bile karışmaya</li>
 <li>Eyle dut kim dünyaya hôd gelmedüñ, Pâdişâhuñdan henûz ayrılmaduñ</li>
 <li>Niçe bu dünyâda bâkî kalasın, Kendü sultânuñdan ayru olasın</li>
 <li>Bî-vefâ erden vefâ istemegil, Fâni &#8216;âlemden bekâ istemegil</li>
 <li>Âb-ı hayvân isteme dirlig-üçün, Asluña kavışıgör birlig-üçün</li>
 <li>Her kim ol dîv olmadın merdüm-durur, Dirlik adsuz kişiye ölüm-durur</li>
 <li>Dünyada yüz yıl eger uçar-iseñ, Âb-ı hayvân suyını içer-isen</li>
 <li>&#8216;Âkıbet çün ölmege inanasın, Dirligi Gülşehri'den ögrenesin</li>
 <li>Bu mukayyed zâtuñı terk idegör, Dahı mutlak zât-ıla var hôş otur,</li>
 <li>Anuñ-ıla bâki olġıl iy delü, Külli şey'in hâlik illâ vechehu (28/88)</li>
 <li>Bu mesel kim &#8216;ışk mülk ü mâlıdur, Hızr-ıla ol bir velî ahvâlıdur<br><br>
 DÂSTÂN-I HIZR VE ÂN VELÎ, Kİ HIZR-RÂ BE-REFÎKÎ KABÛL, NE-KERD</li>
 <li>Hızr bir yolda sataşdı bir ere, Kim gider bir yolda ol er bir şara</li>
 <li>Gördi kim ol er erenlerden-durur, Bildi kim Hakk&#8217;a irenlerden-durur</li>
 <li>Ol ki Deyyân sırrına dânâ-y-ıdı, Çehresinde gün gibi peydâ-y-ıdı</li>
 <li>Çün selâm virdi vü kıldı ihtirâm, Hızr eydür ol ere kim iy imâm</li>
 <li>Bir iki gün bile sohbet kılalum, Degme sözüñ hadd ü resmin bilelüm</li>
 <li>Yöreden nâ-mahremi koruyalum, Biribirümüz-ile yorıyalum</li>
 <li>Ol er eydür sen hezârân cehd ide, Dirligüñ çok olmag-ıçun dünyede</li>
 <li>Zulmete düşdüñ nere kim geçesin, Âb-ı hayvân çeşmesinden içesin</li>
 <li>Dünya görmek terkini kılmayasın, Haşr günine degin ölmeyesin</li>
 <li>Ben dilerem kim aña cânum virem, Dirligümi ölümüme degşürem</li>
 <li>Dünyaya hîç istemezem kim bakam, &#8216;Ömr bünyâdın dilerem kim yıkam</li>
 <li>Bulsa-y-ıdum işbu dem öle-y-idüm, Andan ayru ben niçün ola-y-ıdum</li>
 <li>Ölmek ansuz diri olmakdan delim, Yig-durur yüz &#8216;illet ile iy hakîm</li>
 <li>Çün dilemezsin ki hergiz ölesin, Sen kaçan benüm harîfüm olasın</li>
 <li>Hızr-ısañ sen dünyada iy nâmdâr, Ben Muhhammed yolın itdüm ihtiyâr</li>
 <li>Var Muhammed ümmetinde âdemî, Kim anuñ Hızr olımaya hemdemi</li>
 <li>Dünya dirligi gerek-ise saña, Ansuz olmah yig dirilmekdin baña</li>
 <li>Her kim ansuz diri kala &#8216;âkıbet, Dirlige irmeden öle &#8216;âkıbet</li>
 <li>Var kişi bu dünyada yol bulmaga, Kim begenmez Hızr&#8217;ı yoldaş olmaga</li>
 <li>Anda kim Bûlkâsım u Kur'ân ola, Hızr u Mûsâ vâlih ü hayrân ola</li>
 <li>Ahmed-ile revnaka geldi cihân, Ayrugından bir kelîsâ var nişân</li>
 <li>İlerürek öl ölümden bir zamân, Diri kal Gülşehri gibi câvidân<br><br>
 ÂMEDEN-İ TÂVÛS PÎŞ-İ HÜD-, HÜD VE &#8216;ÖZR ÂVERDENEŞ, DER MİYÂN-I MURGÂN,</li>
 <li>Geldi tâvus ortaya yüz nâz-ıla, Girdi söze &#8216;izzet ü i&#8216;zâz-ıla</li>
 <li>Kim dilümi &#8216;özr-ile göñlüm biler, Tañrı'dan firdevs uçmagın diler</li>
 <li>Bir zamân uçmak kapuçısı-y-ıdum, Uçmaguñ bir key tapuçısı-y-ıdum</li>
 <li>Nâgeh uçmakdan beni bir hâl-ıla, Sürdürür İblîs yüz biñ al-ıla</li>
 <li>Gerek uçmakdan çıkan key dürişe, Tâ meger kim girü andan irişe</li>
 <li>Her işe kim ulular başladılar, Dükelin uçmag-ıçun işlediler</li>
 <li>Uçmaga iriçegin ayruk baña, Hâcet olmaz iktidâ kılmak saña</li>
 <li>Tâvus agı nite sîmurgı dutar, Tâvusa uçmaga irdügi yiter</li>
 <li>Her ne yoldan eyler-ise ülfeti, Tâvusuñ sîmurga yokdur nisbeti</li>
 <li>Uçmag-ıçun her yola varmak gerek, Uçmaga iriçegin durmak gerek</li>
 <li>Hûr-ıla aldamaya kimse bizi, Yârumuzuñ uçmaga beñzer yüzi<br><br>
 CEVÂB DÂDEN-İ HÜDHÜD, TÂVUS-RÂ</li>
 <li>Hüdhüd eydür eyle dut kim gidesin, Cennete sultânsuz anda n'idesin</li>
 <li>Pâdişâhı istegil sen görmege, Yohsa ev çok bulasın oturmaga</li>
 <li>Güneşe irişene kul ola ay, Şâhı bulana tufeyl ola saray</li>
 <li>Konuga hoşdur sarây-ı zer-nigâr, Biz ev issin isterüz iy nâm-dâr</li>
 <li>&#8216;Âşıkı ma&#8216;şûk-ıla seyrânda bil, Kanda kim yâr-ısa bizi anda bil</li>
 <li>Uluları mahdum-ı sultân sana, Nakş-ı dîvâra meger tıfl aldana</li>
 <li>Olmayıçak Hak civarında mukîm, Yig ola tamu bil uçmakdan delim</li>
 <li>Bize yâri gösterüñ kim görelüm, Çehresin ü yâ nişânın virelüm</li>
 <li>Kılduñ-ısa huldı hızlandan temiz, Var anuñ gökçek yüzin gör iy &#8216;azîz</li>
 <li>Halk evi yâ bâg u yâ eyvân-durur, Sâhibi Gülşehri'nüñ sultân-durur</li>
 <li>Size eyvân u bize sultân gerek, &#8216;Âma lokma &#8216;ârife Lokmân gerek<br><br>
 MESEL DÂSTÂN-I BEHİŞTİYÂN, Kİ BÎ-HİSÂB U KİTÂB U İCÂZET, RIDVÂN DER BEHİŞT DER ÂMEDE</li>
 <li>Tañrı adı sözümüzi añladur, Halka vü ma&#8216;nîlerini tañladur</li>
 <li>Çün Resûl'e biz viribirüz selâm, Nazma irür yüz kelâm u biñ nizâm</li>
 <li>Dünyayı ol yig ki terk eyleyevüz, Âhiret bâzârını söyleyevüz</li>
 <li>Eydelüm âzâd erenler sözini, Şekkere karışduruban tuzını</li>
 <li>Haşr güninde ki hakdur olısar, Her biri işledügini bulısar</li>
 <li>Bir cemâ&#8216;at uçmak içinde revân, Gezer-iken degme bir yaña devân,</li>
 <li>Gördi Rıdvân bunları kim her biri, Âdemîdür taşradan gelmiş çeri</li>
 <li>Yüzlerinüñ pertevi &#8216;arşa irer, Her biri bir agaç almasın direr</li>
 <li>Her biri bir âdemî kim yüz perî, Olmaga lâyık bularuñ çâkeri</li>
 <li>Ol biri kevser suyın buña saçar, Bu varur tesnîm havzından içer</li>
 <li>Birisi hamr ırmaġı câmın dutar, Biri süd ırmagını bala katar</li>
 <li>Biri su ırmagına girür yüzer, Selsebîlüñ çeşmesi havzın düzer</li>
 <li>Ol birisinüñ harîfi anda hûr, Bu birisine şarâb olmış tahûr</li>
 <li>Ol biri güreş dutar gılmân-ıla, Ol biri işret ider vildân-ıla</li>
 <li>Hûriler hayrân bularuñ yüzine, Çarh vâlih bunlaruñ ılduzına,</li>
 <li>Uçmak ehli bunlaruñ peyrevleri, Tûba agacı dibinde evleri</li>
 <li>Çün girür Rıdvân ki yüz biñ sâz-ıla, Bunlar uçmakda yörürler nâz-ıla</li>
 <li>Eydür iş bunlar &#8216;aceb çün irdiler, Uçmaga kangı kapudan girdiler</li>
 <li>Kapuçı benem buları görmedüm, Bir kapudan bunlara yol virmedüm</li>
 <li>Kangı yoldan bunlar irmiş olalar, İy &#8216;aceb bunda vü girmiş olalar</li>
 <li>Eytdi iy uçmakda gezen kişiler, Kim güneş gibi yüzüñüz ışılar</li>
 <li>Kangı kapudan girüben geldüñüz, Uçmaga vü ni&#8216;metini bulduñuz</li>
 <li>Bunlar eydür biz kapu ne görmedük, Kapu yolından behişte girmedük</li>
 <li>Eydür âhir kapuçı Rıdvân sizi, Gördi vü yol virdi size kendüzi</li>
 <li>Bunlar eydür biz kapuçı görmedük, Bunda Rıdvân hükmi-y-ile girmedük</li>
 <li>Eydür âhir cân alıçı cânuñuz, Alıcak getürdüñüz îmânuñuz</li>
 <li>Bunlar eydür cân alıçı almadı, Cânumuzı vü katına gelmedi</li>
 <li>Eydür âhir dünyâdan çün gitdüñüz, Gûr içinde ölüben çok yatduñuz</li>
 <li>Bunlar eydür biz ölüm ne görmedük, Ölüben sinüñ içine girmedük</li>
 <li>Eydür âhir Münkir&#8217;i çün gördüñüz, Hem Nekîrîn&#8217;üñ cevabın virdüñüz</li>
 <li>Bunlar eydür biz Nekîr'e irmedük, Münkir'üñ dahı yüzini görmedük</li>
 <li>Eydür âhir daşra mahşer günini, Görüben işitdüñüz sûr ünini</li>
 <li>Bunlar eydür mahşeri biz bilmezüz, Bunda sûr ünin işidüp gelmezüz</li>
 <li>Eydür âhir çün sırâtı geçdüñüz, Tamuyı görüp behişte kaçduñuz</li>
 <li>Bunlar eydür biz sırâta irmedük, Tamu var mı yok mı hergiz görmedük</li>
 <li>Eydür âhir tartıluban geldüñüz, Hem terâzûda vü cennet bulduñuz,</li>
 <li>Bunlar eydür biz terâzû görmedük, Dartılup uçmak içine girmedük</li>
 <li>Eydür âhir çün hisâbı virdüñüz, Uçmaga andan gelüben girdüñüz</li>
 <li>Çün dürüst oldı hisâbuñuz tamâm, Andan oldı yirüñüz dârü&#8217;s-selâm</li>
 <li>Bunlar eydür kimsene bizden hisâb, Sormadı vü ne su&#8217;âl u ne cevâb</li>
 <li>Eydür âhir işüñüz çün sag-ıdı, Nâmeñüz sag elüñüzde agıdı</li>
 <li>Bunlar eydür nâmeyi biz n'iderüz, Nâmeler yazan katına giderüz</li>
 <li>Çün görür Rıdvân ki bunlaruñ dili, Bir söz eydür ki hal olmaz müşkili</li>
 <li>Eydür âhir işüñüz nite-y-idi, Bunda gelmekden sebeb bes ne-y-idi</li>
 <li>Bunlar eydür dünyada yörür-iken, Yaramazı yöreden korur iken</li>
 <li>Nâgehân her birümüz añdı anı, Renc ü sayru kıldı vü soldı teni</li>
 <li>Döşegi içinde çün yumdı gözin, Açıcak uçmakda buldı kendüzin</li>
 <li>Bî-su'âl u bî-cevâb u bî-hisâb, Bî-kitab u bî-&#8216;anâ vü bî-&#8216;itâb</li>
 <li>İşbu kamusın ki sorarsın bize, Görmedük irişdük işbunda size</li>
 <li>Eydür âhir ne &#8216;amel işler-idüñ, Dünyada vü ne söze başlar-ıduñ</li>
 <li>Kim size bu menzilet bagışladı, Hak ta&#8216;âla vü bu lutfı işledi</li>
 <li>Dünyada peygamberüñüz kim idi, Hak yolında rehberüñüz kim idi</li>
 <li>Yâr-ıla bâzârumuz mihr ü vefâ, Dünyada peygamberümüz Mustafâ</li>
 <li>Anda kim yalan kılurlar hıdmeti, Biz dahı gerçek Muhammed ümmeti</li>
 <li>Dilemez-idük ki bizi ögeler, Hoş gelür-idi ki bize sögeler</li>
 <li>Kimse bizi göze getürmez-idi, Sözümüze i&#8216;tibâr itmez-idi</li>
 <li>Ol kadar eskimiş-idi tonumuz, Kim buçuk pul degmez-idi onumuz</li>
 <li>Kimse bardakdan bize su virmege, Yigrenürdi yüzümüzi görmege</li>
 <li>Olmadı hîç anuñ-ıçun âhumuz, Kim yog-ıdı halk içinde kâhumuz</li>
 <li>Kim bizi dögsedi yüz gam yir-idük, Hak bizi dögen elinde dir-idük</li>
 <li>Bizden ol işlerde kim sorduñ-ıdı, Konşılar cümleçügi hoşnûd-ıdı</li>
 <li>Ne &#8216;amel kılup bu kadra irdüñüz, Kankı safdan işbu sadra irdüñüz</li>
 <li>Bunlar eydür bizde belli bir &#8216;amel, Yog-ıdı kim bulayıduk bir mahal</li>
 <li>İlla yavlak hulkumuz eyü idi, Hak yolında kavlumuz togru idi</li>
 <li>Kendümüze her ne kim diler idük, Halka dahı eyle duş biler-idük</li>
 <li>Her ne kim kendüye inanur-ıduk, Ayruga dahı anı sanur-ıduk</li>
 <li>Kimsenüñ mâlına kasd eylemedük, &#8216;Ömrümüzde bir yalan söylemedük</li>
 <li>Kimsenenüñ gaybetini dimedük, Kardaşumuzuñ etini yimedük</li>
 <li>Dükeline i&#8216;tikâdumuz dürüst, Var-ıdı vü kendü hakkumuzda süst</li>
 <li>Tañrı'nuñ halkı cihânda çog-ıdı, İlla hîç bizden alurak yog-ıdı</li>
 <li>Dükelinden biz aluyuz dir-idük, Dünyada vü ot kökini yir-idük</li>
 <li>Âhiretde kamudan yig eyledi, Hak bizi vü cennetinde toyladı</li>
 <li>N&#8217;iderüz biz cenneti gülzâr-ıla, Bize Deyyân&#8217;ı gerek dîdâr-ıla</li>
 <li>Çün bizüm maksûdumuz sultân-durur, Cennet ansuz bize bir zindân-durur</li>
 <li>Çün aña irdük ne cennet ne sırât, Deve kaçan geçe fî-semmi&#8217;l-hiyât (7/40)</li>
 <li>Çün görür Rıdvân ki bunlar hâs-ımış, Dünyada mahlasları ihlâs-ımış</li>
 <li>Bu sözi añlar u bu sırrı bilür, Ol cemâ&#8216;at hâline hayrân kalur</li>
 <li>Eydür iy kendülerini terk iden, Sûreti koyup ma&#8216;ânîye giden</li>
 <li>Çün sizüñ dîdâra meylüñüz-durur, Cennet ü hûrî tufeylüñüz-durur</li>
 <li>Ulularuñ sâhibi sultân ola, Tıfl elinde gül ile reyhân ola</li>
 <li>Çün Muhammed'den açarsız siz kapu, Bize vâcibdür size kılmak tapu</li>
 <li>Kendüzin kor ise Gülşehrî ire, Cennete vü Tañrı dîdârın göre</li>
 <li>Dikeni köyündürüñ kim gül kala, Gül dahı gider-ise bülbül kala</li>
 <li>Çün felek nâsa çala nây-ı nefîr, Ebşirû yâ kavm kad câ'el-beşîr<br><br>
 ÂMEDEN-İ HÜMÂ PÎŞ-İ HÜDHÜD, DER MİYÂN-I MURGÂN, VE &#8216;ÖZR ÂVERDENEŞ</li>
 <li>Kibr ile ara yire geldi hümâ, Kamu kuşlar pâdişahlıgın uma</li>
 <li>Kim benüm sâyemde er sultân olur, İrmeyen sâyeme sergerdân olur</li>
 <li>Anda kim her derde dermân ben kılam, Kamu sultânlara fermân ben kılam</li>
 <li>Ol kişi kim ayrugı sultân kıla, Hem deger aña ki sultânlık bula</li>
 <li>Pâdişahlarda nişânum göreler, Sâyemi Selçukîler&#8217;den soralar</li>
 <li>Kayser ü fagfûr u Keykâvüs ü Cem, Urmadılar dünyada bensüz kadem</li>
 <li>Ben virem sultânlıgı Keyhusrev'e, Benden ire padişâhlık Hüsrev'e</li>
 <li>Ben virem Efrîdin'e sultânlıgı, İrürem Kisrî'ye Nûşirvânlıġı</li>
 <li>Ben var-iken kim ola ayruk kişi, Kim başarmaġa yaraya bu işi</li>
 <li>Bir gedâyı şeh kılam çün bakavam, Bakmadugum pâdişâhı yıkavam</li>
 <li>Et yimeyüp kâni&#8216; olayım direm, Anuñ uçun günde bir süñük yirem</li>
 <li>Âdemî'nüñ &#8216;ilm-ile işi biter, Yoksa bu it nefse bir süñük yiter</li>
 <li>Anda kul olınca sîmurga Hümâ, Bunda ol yigrek ki sultânlık uma</li>
 <li>Her ki sultânlıġı itdi ihtiyâr, Kullıg-ıla ne geçürsin rûzigâr</li>
 <li>Dünyada niçe ki fikret kıluram, Şâh u sultân kendüzümi bilürem<br><br>
 CEVÂB DÂDEN-İ HÜDHÜD, HÜMÂ-RÂ PÎŞ-İ MEV&#8216;İZE, VÜ MA&#8216;RİFET</li>
 <li>Hüdhüd eydür garra olmagıl aña, Kim Hümâ dirler bu dünyâda saña</li>
 <li>Katı ot gerek ki düşe cûşa dîk, Yüz hümâ sîmurga kul olsa yik</li>
 <li>Anda kim sîmurg sultânlık kıla, Kamu sultânlar gerek kim kul ola</li>
 <li>Mahfel içinde becid çok söyleme, Kadrüñi bil kendüñi medh eyleme</li>
 <li>Çün et etmek hısmınuñ oglanısın, Bir süñüge it gibi uzanasın</li>
 <li>Et yiyenden pâdişâhlık çün gide, Bir süñük yiyen ne sultânlık ide</li>
 <li>Şâh olam diyüp esâsuñ yıkmagıl, Kullıġuñdan dahı bârî çıkmagıl</li>
 <li>Anda kim sîmurgı sultânlar öge, Bir Hümâ'ya kanda sultânlık dege</li>
 <li>Sen deñiz olmaduñ-ısa bir göl ol, Şâhlıgı saña koduk dek bir kul ol</li>
 <li>Kim ola Kisrâ ki hakanlık kıla, Dünyada sultânlıgı da&#8216;vî kıla</li>
 <li>Serv eger olmaduñ-ısa bir gül ol, Şâhlıgı saña koduk dek bir kul ol</li>
 <li>Kûh-ı Kâf eyvânına çün varasın, Anda sultân kim idügin göresin</li>
 <li>Gelür-iseñ bu yola var yarak it, Yohsa gelme bizüm-ile töne git</li>
 <li>Ad-ıla Gülşehri sultânlık kıla, İlla kendü nefsine &#8216;âdil ola</li>
 <li>Bu mesel ol şâh &#8216;adlin söyledi, Kim ol oġlaçuġ-ılan &#8216;adl eyledi<br><br>
 MESEL DÂSTÂN-I PÂDİŞÂH-I, RENCÛR VE KÛDEK-İ MA&#8216;SÛM</li>
 <li>Tañrı &#8216;âdildür sever &#8216;âdilleri, Hal kılur tevfîk-ıla müşkilleri</li>
 <li>Tañrı &#8216;âdildür kılur &#8216;adli tamâm, Cenneti &#8216;âdillere eyler makâm</li>
 <li>Tûtiler gibi şekerler yiyelüm, &#8216;Adl içinde bir hikâyet diyelüm</li>
 <li>Kim meger bir pâdişâh sayru idi, Râhatından renc-ile ayru idi</li>
 <li>Eyle renci sa&#8216;b-ıdı derdi &#8216;azîm, Kim &#8216;ilâcın añlamaz-ıdı hakîm</li>
 <li>Çok hakîmler şâh dirşürmiş-idi, Her birisinden devâ sormış-ıdı</li>
 <li>İttifâk eyler dükelçügi aña, Kim bir oglan zehresi gerek saña</li>
 <li>Kim ol oġlan işbu sûretlü ola, Bu &#8216;ilâca key zarûretlü ola</li>
 <li>Bu sıfatlu isteyü çün geldiler, Şarda bir eskiçi oglın buldılar</li>
 <li>Şeh çün andan buldı sıhhat dânesin, Okıdı atası-y-ıla anasın</li>
 <li>Altun akça anlara bildürmege, Almaga ol oglanı öldürmege</li>
 <li>Ata ana çün kim altun gördiler, Oglanı öldürmeg-içün virdiler,</li>
 <li>Niçe kim oglan ataya anaya, Kuş niçe yapışur-ısa dâneye</li>
 <li>Ata ol oglançugın döger-idi, Ana ol oglançuga söger-idi</li>
 <li>Çün ümîdin kesdi ata anadan, Kim yadırak buldı yüz bîgâneden</li>
 <li>Bakdı ol mahfil içinde kâdıya, Kim &#8216;acab bu da&#8216;vaya ol ne diye</li>
 <li>Kâdı dahı fetvi virdi kim duruñ, Oglanı pâdişah-ıçun öldürüñ</li>
 <li>Bu ki bir iklîm isi-durur devâ, Bulmaġ-ıçun ol ölür-ise revâ</li>
 <li>Bir kişi pâdişah içün öldügi, Yig ki sultân bunça zahmet gördügi</li>
 <li>Virdiler oglanı cellâd eline, Kim iki böle vü ödi bulına</li>
 <li>Oglan ol dem gök dapa bakdı girü, Güldi vü boynın uzattı ilerü</li>
 <li>Pâdişah eydür neye güldüñ bu dem, Kim vücûduñ olısar küllî &#8216;adem</li>
 <li>Aglamak gerek ki bu hâletde cân, Olısar endâmuñ içinden revân</li>
 <li>Sen gülersin bu &#8216;aceb hâlet-durur, Kim bu işe aġlamak âlet-durur</li>
 <li>Oglan eydür evvel ata anadur, Kendü oglına kim eylük sanadur</li>
 <li>Ata ana külli terküm urdılar, Altunı benden delim yig gördiler</li>
 <li>Da&#8216;viyi kâdî keser kâdî dahı, Fitvi virdi kanuma râzî dahı</li>
 <li>&#8216;Adl sultân işidür kim işleye, Ben garîbüñ cânını bagışlaya</li>
 <li>Çünki benüm boynumı ol şâh ura, Kim-durur kim beni andan kurtara</li>
 <li>Yüz göge dutdum ki haşmuñdan benüm, Kurtarıvire meger kim Hak cânum</li>
 <li>Aglamak vaktında güldügüm hemân, Uşbu-y-ıdı iy Hudâvend-i cihân</li>
 <li>N'ideyim aklı tene güldürmedüm, Kim ölürem kimseyi öldürmedüm</li>
 <li>Hükm çün en-nefse bi'n-nefsi ola hâs (5/45), Kimi öldürdüm ki eylersin kısas</li>
 <li>Ata anadan vefâ bulımadum, Kâdıdan insâfumı alımadum</li>
 <li>Pâdişah beni günehsiz öldürür, Bu ta&#8216;accüb ben garîbi güldürür</li>
 <li>Çün nasîbümüz sitemdür n'idelüm, Hasm çün girü hakemdür n&#8217;idelüm</li>
 <li>Çün dınamazuz cihânuñ şâhına, Yüz cihân yaradanuñ dergâhına</li>
 <li>Dutalum kim hal kıla bu müşkili, Hakdan añlada saña bu bâtılı</li>
 <li>Suçsuz öldürmekde yog-ısa günâh, Ben öleyim dek sag olsun pâdişâh</li>
 <li>Şâh çün işitdi ol oglanuñ sözin, Eyledi yavlak melâmet kendüzin</li>
 <li>Kim şifâ bulmak-ıçun birez tenüñ, Od içinde yanısar yıllar canuñ</li>
 <li>Yâ sahîh eylemek-içün bir teni, Öldürürsin bî-günâh bir oglanı</li>
 <li>Anda kim her derde dermân kıldılar, Her yaradılmışa bir cân virdiler</li>
 <li>Nitekim sen sayruya dermân gerek, Âhir ol oglana dahı cân gerek</li>
 <li>Ayruk itse bu güci sultân anı, Def&#8216; idüben kurtara-y-ıdı beni</li>
 <li>Çün buña sultândan ola güç &#8216;acab, Kim ola def&#8216;ine &#8216;âlemde sebeb</li>
 <li>Sen dilersin kim bu sayrulık gide, Âhir ol ölmege nite sabr ide</li>
 <li>Ne dise eydür ölümden dut anı, Kim ola sayrulıga râzı teni</li>
 <li>Rence çün senüñ tenüñ râzı degül, Pes nite eydür aña kim gel sen öl</li>
 <li>Kendüzüñe sanmaduguñ zînhâr, Sanma ayruga dahı iy nâmdâr</li>
 <li>Ölse yigdür renc-ile yüz pâdişâh, Öldürinçe bir za&#8216;îfi bî-günâh</li>
 <li>Öpdi ol oglanuñ iki gözini, Kıldı âzâde begendi sözini</li>
 <li>Kendüzine hâŝekî kıldı anı, Ata gibi ohşadı ol oglanı</li>
 <li>Çün bagışlar husrev anuñ cânını, Viribir Hak derdinüñ dermânını</li>
 <li>Pâdişah çün anı âzâd eyledi, Göñlini ol gussadan şâd eyledi</li>
 <li>Hak dahı bir haftadan soñra devâ, Virdi ol rence ki oldı key safâ</li>
 <li>Ol ne dârûdur ki &#8216;ayn-ı derd-ile, Kim öle bir şahs ol dermân bula</li>
 <li>Dünyada sen renci kılgıl ihtiyâr, Râhatı ayruklara eyle nisâr</li>
 <li>Zâlim olma degme bir sultân gibi, &#8216;Âdil ol Dârâ vü Nûşirvân gibi</li>
 <li>Dilüñi Gülşehri gibi bilegil, Derdüñe dermân Çalap'dan dilegil</li>
 <li>Rızkuñ ol vire ki Kur'ân'da yakîn, Didi kim vallâhu hayru'r-râzıkîn (62/11)</li>
 <li>Her birisi çün bir iklîmi ala, Gülşarı'nuñ issi Gülşehrî ola</li>
 <li>Gülşarı&#8217;n Gülşehri çün mülki yazar, Sen gid ol hôd kendü milkinde gezer,</li>
 <li>Aslan avı dilküler işi degül, Her felek burcuñ yüzi taşı degül<br><br>
 ÂMEDEN-İ BAT PÎŞ-İ HÜDHÜD, VE &#8216;ÖZR ÂVERDENEŞ</li>
 <li>Geldi kaz ortalarına key arı, Kim hemîşe su içindedür yiri</li>
 <li>Kim benüm arılıgum peydâ-durur, Guslgâhum dünyada deryâ-durur</li>
 <li>Zâd u rûzumuz bizüm suda-durur, Kim deñiz gögsümüze degin gelür</li>
 <li>Biz susuz bir lahza sabr idemezüz, Anuñ-ıçun bir yaña gidemezüz</li>
 <li>Kuşlaruñ ben zâhidiyem dünyada, Suyı zâhidler çok işe ilede</li>
 <li>Günde yüz biñ guslı artuk eylerem, Yüz biñ azdur ben dahı çok iderem</li>
 <li>Geçerem yüz biñ deñiz gibi göli, Kim etegüme anuñ degmez öli</li>
 <li>Çün benüm añladugum bir sır-durur, Deñiz-ile yazı baña bir-durur</li>
 <li>Geh velî gibi havâda uçaram, Geh deñizleri gemisüz geçerem</li>
 <li>Ben bu zühd ü arılıg-ıla kaçan, Olmayam müzdi yazugından seçen</li>
 <li>Zâhid ol-durur ki tapu üstine, Döşeye seccâdesin su üstine</li>
 <li>Şehd susuz baña bir agu-durur, Baña su göster ki cânum su-durur</li>
 <li>Kaz kaçan sîmurg-ıla dözebile, Kaza ol yig kim suda yüzebile</li>
 <li>Tañrı bizi yurdumuzdan ırmasun, Bir nefes sudan bizi ayırmasun</li>
 <li>Kuruda tavuk gibi hôd gezerem, İlla deñize düşiçek yüzerem</li>
 <li>Bu çemen Gülşehri'nüñ bostânıdur, Tavuk u kaz yavrusı destânıdur<br><br>
 DÂSTÂN-I MURG-I HÂNEGÎ, VE BEÇÇEGÂN-I BAT</li>
 <li>Tañrı adın añmadan söylemegil, Sözüñi ansuz beyân eylemegil</li>
 <li>Söz-durur cânuñ çıragın ışıdan, Sözden artuk ne kalısar kişiden</li>
 <li>Bir zamânda kim gül açılmış idi, Bülbül anı görmege gelmiş idi</li>
 <li>Bir kişi kodı biş altı hurdasın, Tavug altına vü kaz yumurdasın</li>
 <li>Yavrılar çıkdukda tavuk sevinür, Yavrıları kendü yavrısın sanur</li>
 <li>Eydür işbu yavrılaruma benüm, Günde yüz bin kez fedâ olsun cânum</li>
 <li>Dâm içinde zevki yokdur dânenüñ, Yavrıdan artuk nesi var annenüñ,</li>
 <li>Yavrıma her kim yavuz sanur-ısa, Yâ bulara söyleyüp dinür-ise</li>
 <li>Kanad-ıla yüzere anı uram, Kaynagum-ıla gözini çıkaram</li>
 <li>Hâsa binüm yavrılarum kim kişi, Görmedi bunlara beñzer bir kuşı</li>
 <li>Böyle gökçek yavrılar kim bende var, İy Müsülmânlar bir eydüñ kanda var</li>
 <li>Ana diler-ise cânın sakına, Yavrıya gelen aña karşı döne</li>
 <li>Başumı yavrılar içün terk idem, Kimse dutaram dir-ise ben n'idem</li>
 <li>Köy çemenlerinde yorurlar-ıdı, Yavrılarıyçun tavuk ırlar-ıdı</li>
 <li>Yavrılaruñ ileyinçe oynayu, Gör ne zîbâ yavrılarum var diyü</li>
 <li>Köyden ırak düşüben gider-iken, Yavrılarını tavuk güder-iken</li>
 <li>Bir deñizüñ kırañına irdiler, Yavrılar çüst ol deñize girdiler</li>
 <li>Yüzmegüñ sâzını düzerler idi, Deñizüñ içinde yüzerler idi</li>
 <li>Ol deñiz kim mevci çok olur-ıdı, Buñlaruñ sînesine gelür-idi</li>
 <li>Ana yavlak &#8216;âm yavrı hâŝ-ıdı, Deñizüñ içinde bir gavvâs-ıdı</li>
 <li>Çün deñiz yavrılaruñ yiri olur, Ana deñizüñ kırañında kalur</li>
 <li>Çün tavuk deñiz kırañından görür, Yavrılarını deñizde çagırur</li>
 <li>Kim i yavrılar bu yüzmek sâzını, Kimden ögrendüñüz eydüñ râzını</li>
 <li>Aslumuzda yüziçi kim var-ıdı, Yâ su-y-ıla kankı biri yâr-ıdı</li>
 <li>Kim deñize yavrılarum gireler, Yüziçiler gibi sîne uralar</li>
 <li>Ana çün korkar suya girmeklige, Su içinde bir nefes durmaklıga</li>
 <li>Yavrılar deñizde gezdügi &#8216;acab, Deñizüñ içinde yüzdügi &#8216;acab</li>
 <li>Bu meger âhir zamân fi&#8216;li ola, Kim ana bilmedügin yavrı bile</li>
 <li>Anañuz deñizi ırakdan görür, Korkusından ödi sıdmaga varur</li>
 <li>Anasından yavrısı hâs oldugı, Deñizüñ içinde gavvâs oldugı</li>
 <li>Tañrı'nuñ kudretlerindendür meger, Girü baña yavrılar vire haber</li>
 <li>Yavrılar eydür bunı biz bilmezüz, Bu işi biz ögrenüben kılmazuz</li>
 <li>Evden işbu araya geliçegin, Hamle işbu deñize kılıçagın</li>
 <li>Çün var-ıdı aslumuzda bu hüner, Bize dahı hâsıl oldı bu güher</li>
 <li>Aslumuz çekdi bizi bu oyuna, Kim semender odda kaçan köyüne</li>
 <li>Aslumuzdan olmasaydı bu güher, Bizde kaçan ola-y-ıdı bu hüner</li>
 <li>Yüzmek ögrenmek bu iş katı-durur, İlla bizde bu hüner zâtî-durur</li>
 <li>Anamuz yavrısını ne ustaya, Virdi kim yüzmege ögrenüñ diye</li>
 <li>Bizde bu iş kim suda añlanuruz, Anamuzdan hâsıl oldı sanuruz</li>
 <li>Çünki sen bu işde kem sermâyesin, Bes bize ana degülsin dâyesin</li>
 <li>Senden ilerü meger kim var-ıdı, Bir anamuz kim bize gam-hwâr-ıdı</li>
 <li>Ol bize bu sâzı ögretmiş ola, Yavrı ana pîşesin dutmış ola</li>
 <li>Bu hüner bize ol anadan idi, Mustafâ el-aslu lâ-yuhšî didi</li>
 <li>Biz dahı seni ana sanur-ıduk, Anamuzlıguña inanur-ıduk</li>
 <li>Çün deñize girmedüñ bizüm-ile, Deñizüñ içinde yüzmedüñ bile</li>
 <li>Añladuk kim sen degülsin anamuz, Ayruk anadan degüpdür dânemüz</li>
 <li>Senüñ-ile bâg u sahrâda hoşuz, Anuñ-ıla mevc ü deryâda hoşuz</li>
 <li>Cânumuz ma&#8216;nî deñizin çün görür, Deñize kaz yavrısı gibi girür</li>
 <li>Ten ki cân-ıla tavuk gibi gezer, Ol deñizde girüben kaçan yüzer</li>
 <li>Çün ölüm gele vü ma&#8216;nî deñizin, Câna eyle &#8216;arz ideler añsuzın</li>
 <li>Cân çün ol deñize kaz gibi tala, Ten tavuk gibi kırañında kala</li>
 <li>Ne arıdan göñli fersûde ola, Ne arusuzlıkdan âlûde ola</li>
 <li>Canda ne gülşenlerüñ rengi kala, Ne dahı külhanlaruñ tengi kala</li>
 <li>Şahsı İblis ilte gümrâh kılmaga, Şahs îmândan vara ayrılmaga</li>
 <li>Nâgeh irer bir velînüñ katına, Yâ bir ulu fâzıluñ isbâtına</li>
 <li>Âh ide ol şahs tevbeye gele, Kim yüz İblîs ol uda hayrân kala</li>
 <li>Tevbe odı ile göñlini yaka, Kim aña şeytân key ırakdan baka</li>
 <li>Dîn deñizinüñ içinde cân yüzer, Deñizüñ şeytân kırañında gezer</li>
 <li>Ol suya kim bu yüziçilik kılur, Giriçek İblîs anda bogılur,</li>
 <li>Mü'mîn ol deñize kim sîne ura, Zehre yok kim İblis ol bahra gire</li>
 <li>Mü'min ol kaz yavrısı gibi yüzer, Deñizüñ dört yanını şeytân gezer</li>
 <li>Ol tavuk gibi yörede kim girü, Çagıra ol mü&#8217;mine kim gel berü</li>
 <li>Mü'min eydür gerçi kim uymış ıdum, Saña illâ aslumı duymış-ıdum</li>
 <li>Çün ben asluma kavuşdum iy denî, Sen kaçan yoldan iledesin beni</li>
 <li>Her ne kim senden yıkılmaklık kopar, Tevbe bir demde anı girü yapar</li>
 <li>Degme bir hôş dâsitân kim eylerüz, Sözi Gülşehrî diliyle söylerüz</li>
 <li>Tañrı zikrin sıdk-ıla yâd iderüz, Mustafâ'nuñ cânını şâd iderüz<br><br>
 CEVÂB DÂDEN-İ HÜDHÜD, BAT-RÂ</li>
 <li>Hüdhüd eydür zühd-ile ögünmegil, Hırs atına bunça üküş binmegil</li>
 <li>Su yüzi yunmaduga ola eyü, Sen yüzi yunmadug-ısañ iste su</li>
 <li>Şâd-ısañ olmayasın kaygu-y-ıla, Arısuz-ısañ yunasın su-y-ıla</li>
 <li>Su yüzine yazar-ısañ yüz hisâb, Bir sa&#8216;atda kamusı ola harâb</li>
 <li>Hırsuñ ardınça yüzersin sen suda, Kim nehengi seni bilmeyüp yuda</li>
 <li>Kim cünüb olmaz-ısa guslı n'ider, Arısuzlar suda her gün gusl ider</li>
 <li>Deñizüñ dibinde gevher pâk ola, Deñiz üstinde yüzen hâşâk ola</li>
 <li>Yüziçidür gevher isteyü gezen, Çörçöp olur deñiz üstinde yüzen</li>
 <li>Yazmaya su üstine nakşı kişi, Suya tekye uranuñ yildür işi</li>
 <li>Ez-kader vardur tenüñde hôd temiz, İlla hırsuñ bî-nihâyet iy &#8216;azîz</li>
 <li>Biz seni da&#8216;vet kıluruz ter söze, Kuru zühdi ne satarsın sen bize</li>
 <li>&#8216;Âlimüñ uyhusı bî-&#8216;illet-durur, Câhilüñ zühdi kamu zillet-durur</li>
 <li>Zâhid ol degül ki hırsını kovar, Âhiret terk eyleyüp dünyâ sever</li>
 <li>Zâhid ol durur ki tapu üstine, Bıraga seccâdesin su üstine</li>
 <li>Zâhid ol-durur ki dünyâ terkini, Kıla vü cennâta ura berkini</li>
 <li>Sen bu kamu hırs-ıla irmeyesin, Menzile vü bu yola girmeyesin</li>
 <li>Diler-iseñ kim bu yola gidesin, Şehvet ü hırsı meger terk idesin</li>
 <li>Sanmayasın dôst her bir düşmeni, Kim bu yoluñ ol ikidür rehzeni</li>
 <li>Her kim ol su üstine bünyâd ura, Gör kim ol bünyâdı ne muhkem dura</li>
 <li>Kaz delim laf ura kim benem arı, İlla Gülşehrî alurdı gevheri<br><br>
 ÂMEDEN-İ ŞÂHBÂZ PÎŞ-İ HÜDHÜD, VE &#8216;ÖZR ÂVERDENEŞ</li>
 <li>Geldi şahbâz ortaya sultân gibi, Dökdi yüz biñ gevheri bir kân gibi</li>
 <li>Kim benüm sultân bilegidür yirüm, Her ne kim göñlüm dilegidür yirüm</li>
 <li>Gözümi dikdüm ki göñlüm yahmaya, Şâh yüzinden artugına bakmaya</li>
 <li>Girü kendüm dutaram kendü avum, Şöyle kim işitmiş olasın çavum</li>
 <li>Kimsenüñ avladugın hôd yimezem, Siz getürüñ ben yiyeyim dimezem</li>
 <li>Anda kim her şâha sultân diyeler, Yüz kişi ben avladugum yiyeler</li>
 <li>Baña şeh yârı diyeler kamusı, Ben kazanduġum yiyeler kamusı</li>
 <li>Kamu kuşlaruñ güzîni ben olam, Pâdişâhlar hem-nişîni ben olam</li>
 <li>Kûh-ı Kâf'uñ kuşına kanda yitem, Beni koñ kim dagda keklikler dutam</li>
 <li>Ben yiyicek kaz yüreginden ciger, Karga ilte sizi sîmurga meger</li>
 <li>Kibr ider-idi dükeli kuşlara, Sîne gösterür-idi serkeşlere</li>
 <li>Ger baña çün pâdişâh hemdem-durur, Şeh huzûrında baña ne kem-durur</li>
 <li>Geh yöriyem Husrev ü Hakan-ıla, Geh gezem Dârâ vü Nûşirvân-ıla</li>
 <li>Kâh Süleymân&#8217;uñ kolına konaram, Kâhi İskender bilegin binerem</li>
 <li>Ol zamân kim şâh Keykâvûs-ıdı, Pehlevân Gurgîn u Kiyû vü Tûs-ıdı</li>
 <li>Er adıyla dünyada diri yörür, Yohsa ayruk er hemân cânın sürür</li>
 <li>Anda ki her ada tahsîn diyeler, Baña ol defterde şâhin diyeler</li>
 <li>Kuşlar'uñ ben Rüstem'iyem dünyada, Rüstem avın avlamadan bes n&#8217;ide</li>
 <li>Dünyada hôd pehlevânlar çok-durur, İlla Rüstem ad-ıla ayruk-durur</li>
 <li>Ad-ıla diri kalısar âdemî, Kim duta Gülşehrî gibi &#8216;âlemi</li>
 <li>Kûh-ı Kâf'a gitmeye &#8216;âkil kişi, Hüdhüde ma&#8216;lûm ola şahbâz işi</li>
 <li>Bu gülistân kim cihân bostânıdur, Rüstem ü ol pehlevân destânıdur<br><br>
 DÂSTÂN-I RÜSTEM VE GORD</li>
 <li>Bir gice kim çarh seyr ider-idi, Rüstem-i dâstân meger gezer idi</li>
 <li>Bir ere yolda sataşdı kim gelür, Varmaga bir kal&#8216;anuñ &#8216;azmin kılur</li>
 <li>Mıhlar eylenmiş demürden key ulu, Baglamış at terküsine ol delü</li>
 <li>Eyle gider kim sabâ yitmez aña, Gürlemeginden felek kalmış taña</li>
 <li>İrdi Rüstem katına virdi selâm, Gördi Rüstem kim bu er-durur tamâm</li>
 <li>Çün selâmınuñ &#8216;aleykini alur, Hink-i Rüstem rahşına yakın gelür</li>
 <li>Rüstem eydür kançaru iy nâmdâr, &#8216;Azmüñe lâyık bulınur mı şikâr</li>
 <li>Eydür işbu kal&#8216;ada yüz cân gibi, Elli at var bir gül-i handân gibi</li>
 <li>Gel varalum kamusını alalum, Gelelüm yüz dürlü &#8216;işret kılalum</li>
 <li>Añlamadukdur ki bu Rüstem-durur, Pehlevân-ı cümle-i &#8216;âlem-durur</li>
 <li>Rüstem eydür ne çıkalum kal&#8216;aya, Çıkmayınça vardugumuz bes neye</li>
 <li>Eydür işbu mıhları geçürevüz, Burca çıkup atları göçürevüz</li>
 <li>Rüstem eydür turayım bir varayım, Nite çıkar kal&#8216;aya bir göreyim</li>
 <li>İkkisi burcuñ dibine irdiler, Kal&#8216;anuñ yüksekligini gördiler</li>
 <li>Ol kişi ol mıhları şeşdi kamu, Mıhlar ileylerine düşdi kamu</li>
 <li>Kim çıkavuz atları indürevüz, Kimi diler-isevüz bindürevüz</li>
 <li>Virdi birsin Rüstem'e kim burca ur, İşbu mıhları vü taşlara geçür</li>
 <li>Rüstem eydür mîh taşa kaçan geçe, İşüñ işbu-y-ısa pes çıkduk hiçe</li>
 <li>Eydür er degül misin getür berü, &#8216;Avrat-ısañ gelme zinhâr ilerü</li>
 <li>Aldı mîhı eyle geçürdi taşa, Kim yaga mıh eyle batmaya haşâ</li>
 <li>Ayasını mıh depesine urur, Mîhı burcuñ daşlarına geçürür</li>
 <li>Rüstem eydür zîhi kim er bu-y-ımış, Buña beñzer er girü kendü-y-imiş</li>
 <li>Dek benüm dünyâda adum var-ımış, Yohsa bu benden delim yig er-imiş</li>
 <li>Dek durayım bâri beni bilmesün, Tâ ki öldürmege kasdum kılmasun</li>
 <li>Kendüzini kimse nite bildüre, Buña kim bir şapla-y-ıla öldüre</li>
 <li>Ben bunuñ gibi ere hîç irmedüm, Mîhı taşa geçüreni görmedüm</li>
 <li>Ol kişi kim Rüstem andan eymenür, Rüstem'i ol dahı bir herîf sanur</li>
 <li>Mîhları biribirinden yokaru, Çün geçürdi küngüreye irürü</li>
 <li>Çıkdı kal&#8216;a üstine sultân gibi, Yörüdi içinde bir pasvân gibi</li>
 <li>Vardı ol elli atı aldı girü, Atlar-ıla kıraña geldi girü</li>
 <li>Aldı bir top gibi bir atı ele, Atdı Rüstem'den yaña kim dut hele</li>
 <li>Rüstem altından ol atuñ savılur, At dokınur yire hurd u hâm olur</li>
 <li>Ol kişi kal&#8216;adan iner kakıyu, Rüstem&#8217;e hey er degül misin diyü</li>
 <li>N&#8217;oldı bir atı tez aya dutmaga, Şol kadar &#8216;âlemde erlik itmege</li>
 <li>Rüstem eydür hây delü misin nite, Kimse kal&#8216;adan tez aya at duta</li>
 <li>Eydür iy miskîn senüñ gibi kişi, Dutmaya zîra degül-durur işi</li>
 <li>Yohsa kişi olur-ısa kim ata, Kişi var kim pîli tez aya duta</li>
 <li>Rüstem eydür ben çıkıp atsam atı, Sen tez aya dutmayasın key katı</li>
 <li>Eydür at n&#8217;olur ki biñ batman daşı, Atar-ısañ dutmaga vardur kişi</li>
 <li>Çıktı Rüstem ki bu ahvâlı duya, Ol basacaklara basup kal&#8216;aya</li>
 <li>Çigni-y-ile kuvvet idüp key katı, Atdı kal&#8216;adan aşaga bir atı</li>
 <li>Ol kişi bir top gibi dutdı anı, Kodı arkuncak yire ol tevseni</li>
 <li>Bir dahı atar anı dahı dutar, Aşaga kor birbirisine çatar</li>
 <li>Bir dahı atar anı dahı dutup, Yire kor kendü gücine key yitüp,</li>
 <li>Kırk dokuz atı dükelçügin dutar, Kamusını biribirine çatar</li>
 <li>Rüstem'e eydür in imdi gidelüm, Çünki alduk atları pes n&#8217;idelüm</li>
 <li>Rüstem andan yüz belâ-y-ıla iner, Kal&#8216;a üstinden yir üstine konar</li>
 <li>Ol kişi eydür gel imdi gidelüm, Kimini sürlüm kimini yidelüm</li>
 <li>Kim bu pîşe Rüstem'üñdür zînhâr, Olmaya kim nâgehân ol nâmdâr</li>
 <li>Üstümüzi ura atları ala, Bize dahı ne diler-ise kıla</li>
 <li>Rüstem eydür hîç anı görmiş misin, Tapusına Rüstem'üñ irmiş misin</li>
 <li>Kim sen andan bunça kılursın hazer, Zahmı dokınmış-durur saña meger</li>
 <li>Sınamaduk kişiden korkar mısın, Yohsa sen andan key alu er misin</li>
 <li>Eydür anı görmedüm-ise ne var, Kendü adından âhir bellüdür er</li>
 <li>Çün cihânda Rüstem-i destân didüñ, Daha ne kaldı ili koyup gidüñ</li>
 <li>Ol suda kim Rüstem ata atlana, Bellüdür kim gürzine kim katlana</li>
 <li>Sür yöriyelüm ki nâgâh irmeye, Dest ü bâzûsın bize göstermeye</li>
 <li>Bir tapança urur-ısa ol bize, Boynumuzı süksünümüzden üze</li>
 <li>Korkudan ol atları sürer-iken, Ayaġ altından yiri dürer-iken</li>
 <li>Rüstem-i dâstân çıkardı gürzini, Güç-ile bir arkara urdı anı</li>
 <li>Kim anı öldürüp atları ala, Dünyadan anuñ vücudın kem kıla</li>
 <li>Ol buña eydür ne oynarsın yöri, Rüstem-i destândan atları koru</li>
 <li>Gider iken bir dahı urur girü, Eydür oynı ko sür atı ilerü</li>
 <li>Bir dahı urur ko oynı dur girü, Sür birez yolı iltelüm ilerü</li>
 <li>Yohsa şimdi Rüstem-i dâstân gelür, Öldürür bizi vü atları alur</li>
 <li>Oyn ide el ard-ıla bir kez kakar, Rüstem&#8217;i atdan yir üstine yıkar</li>
 <li>Kahkaha-y-ıla güler kim sen beni, Üç kez urduñ ben götürdüm oyını</li>
 <li>Sen benüm oynum nite götürmedüñ, Aktarılduñ atda berk oturmaduñ</li>
 <li>Rüstem eydür kâsıdın düşdüm yire, Kim bu oynumuz saña lezzet vire</li>
 <li>Eydür imdi tîz yöri kim görmeye, Rüstem âsârumuza hîç irmeye</li>
 <li>Bindi Rüstem hoş giderler söyleyü, Dek bize sataşmaya Rüstem diyü</li>
 <li>Rüstem eydür bir taga ursa-y-ıdum, Gürzüm ü zahmını gösterse-y-idüm</li>
 <li>Tag anuñ altında hurd ola-y-ıdı, Buña bir zerre belürse ne-y-idi</li>
 <li>Bir adıyla devleti yokdur bunuñ, Yohsa tagdan güçi artukdur bunuñ</li>
 <li>Ol Nerimân'ı bir oglançuk sıya, Sâm anuñ bir muştına katlanmaya</li>
 <li>Bilür olır-ısa kim ben Rüstem'em, Kendüzinden erlik içinde kemem</li>
 <li>Dizi üstinden elini kaldura, Bir tapança-y-ıla beni öldüre</li>
 <li>Kendüzinden kemligümi çün duya, Ol beni öldürmedin kaçan koya</li>
 <li>Güç-ile bunuñ-ıla çün çıkmadum, Gürz ile atdan aşaga yıkmadum</li>
 <li>Bâri bir dâstân-ı hîlet kılayım, Girü kalayın ileyin alayın</li>
 <li>Na&#8216;ra urayın ilerü geleyin, Bir bu benden niçe korkar bileyin</li>
 <li>Rüstem'em diyü hurûş eyleyeyim, Deñize beñzeyü cûş eyleyeyim</li>
 <li>Göreyin bu pehlevânı kim n&#8217;ider, Niçe durur yâ nite koyup gider</li>
 <li>Eydür iy kardaş sen işbu atları, Süredur yidürüp işbu otları</li>
 <li>Ben girü bir bâziyâne kılayım, Ol takâzâdan ferâgât bulayım</li>
 <li>Eydür imdi geçmegil tîz gel girü, Olmaya kim Rüstem ola ilerü</li>
 <li>Çıkıcak güymeyiserem ben saña, Yaluñuz kalıp kakımagıl baña</li>
 <li>Rüstem eydür ne işüm var irmedin, Eydür imdi tîzirek eş durmadın</li>
 <li>Rüstem andan çün birez girü kalur, Bir tag ardından ileyini alur</li>
 <li>Na&#8216;ra urur añsuzın aslan gibi, Gürzi elinde tamâm evran gibi</li>
 <li>Kim ne kişidür bu atları süren, İli beyle ürküdüp yolın uran</li>
 <li>Rüstem&#8217;üñdür bu il ü Rüstem benem, Tâc u taht u Yezdecerd ü Cem benem</li>
 <li>Pâdişâh niçe ki Keykâvus ola, Kim ola Kisrâ ki bu ile gele</li>
 <li>Bu hevâ Dârâ yüregin tagladı, Bunda Keyhusrev niçe kan agladı</li>
 <li>Tûs-ısa boynın dibinden üzeyim, Key-ise başı derisin yüzeyim</li>
 <li>Ben Siyâvuş&#8217;dan ili aldum direm, Bîjen ü Berzîn'i öldürdüm direm</li>
 <li>Bu ile gelür-ise Afrâsiyâb, Yüregi kan tola vü bagrı kebâb</li>
 <li>Benem ol Rüstem cihânda nâmdâr, Kim bir okumdan öle İsfendiyâr</li>
 <li>Çün musâfâ girmişem Surhâb-ıla, Çok neberd eylemişem Sührâb-ıla</li>
 <li>Pâdişahlık bende çün bî-bâk ola, Kullarum Cemşîd ile Dahhâk ola</li>
 <li>Çün Ferîdûn mülkin almaga kıyam, Gürz-ile Güstâşb kalkanın sıyam</li>
 <li>Güstehem kılımadı bu ilde şûr, Gûra girdi Behmen ü Behrâm-ı gûr</li>
 <li>Kerrenây u kûs çün kıla gırîv, Mat ola Gûderz ü mecrûh ola Gîv</li>
 <li>Çün Ferâmihr-ile Ferhâd irişe, Rüstem anlaruñ-ıla hôş barışa</li>
 <li>Kim kıla ihlâs-ıla yarı bula, Anı kim ben kıldum esbi dîv ola</li>
 <li>Husrev ü Fagfûr u Hâkân&#8217;ı dutam, Kayser ü Nûşirivân'dan oyn utam</li>
 <li>Anda kim Güştâsb u Gurgîn'i dutam, Keykubâd-ıla Keyûmers'i utam</li>
 <li>Şîr bu peygûlda bî-zûr ola, Mâr bunda gelür-ise mûr ola</li>
 <li>Çün Nerîmân bu ile gelimedi, Sâm bu ili gelüben alımadı</li>
 <li>Bu ne cânsuz kişidür ile gelen, İl içinde atları yola süren</li>
 <li>İhtiyâr-ıla meger kim gelmedi, Rüstem'üñ-idügin ili bilmedi</li>
 <li>Rüstem-idügüm aña çün bildürem, Vallah atam Zâl-ısa kim öldürem</li>
 <li>Ol el ardıyla beni bir kez kakan, Rüstem'i atdan yir üstine yıkan</li>
 <li>Çün bunuñ adını işidür kaçar, Korkısından karnı dahı kan geçer</li>
 <li>Çün bunuñ korkusı öginde biter, Atları yirinde kor yirler yiter</li>
 <li>Rüstem eydür bes bu erlik ad-ımış, Er adı dilüñ içinde dad-ımış</li>
 <li>Ol kim erlikde yiñer-idi beni, Gör kim adum nite kaçurdı anı</li>
 <li>Ad-ıla çün ben bu rızkı yiyeyüm, Kim yig-idi güçde benden diyeyüm</li>
 <li>Ad-ıla işler-imiş kişi işi, Bir pula degmez-imiş adsuz kişi</li>
 <li>Şimdiye degin anuñçun dünyada, Bir işi bellü degüldür kim n&#8217;ide</li>
 <li>Şimdiden girü dahı ne kılısar, Yâ anı hôd dünyada kim biliser</li>
 <li>Bir vilâyet dünyada dutamadı, Müdde&#8216;îden bir oyın utamadı</li>
 <li>Ol ne kuvvetdür kim iller yıkmaya, Şimdiye degin hiç adı çıkmaya</li>
 <li>Kuvvet içinde delim benden geçer, N&#8217;ideyim çün adum işidüp kaçar</li>
 <li>Çün kim ol kaçdı bir eydüñ n&#8217;ideyim, İstemeye kankı yaña gideyim</li>
 <li>Adını añlamadum kim ögevem, Künyetini bilmezem kim sögevem</li>
 <li>Her kim ol ögmeklige lâyık degül, İlde hem sögmeklige lâyık degül</li>
 <li>Kişi gerek kim bilüben ögesin, Bilmedügüñ kişiye ne sögesin</li>
 <li>Az kadar künyetlü ermişse-y-idi, Yâ birez hôş baht dermişse-y-idi</li>
 <li>Ol güciyle &#8216;âlemi uta-y-ıdı, Yidi iklîmi kamu duta-y-ıdı</li>
 <li>İlla erde ad-ıla devlet gerek, Sōfiye hem bir ser ü selbet gerek</li>
 <li>Mâlı yoga dimezem kim er degül, Adı yok kişi cihânda var degül</li>
 <li>Ad-ıla bitürür imiş er işi, Yok hisâbına-y-ımış adsuz kişi</li>
 <li>Tañrı kavlı şunça gücüñ var senüñ, Ne kaçarsın bir gör âhir düşmenüñ</li>
 <li>Yig-ise senden koyuban kaçasın, Alu olur-ısa kanın içesin</li>
 <li>Ol kaçıçak Rüstem atları sürer, Bir nefesde kendü mülkine irer</li>
 <li>Erlig-ile ol atı hâsıl kılur, Ad-ıla bu kamu adları alur</li>
 <li>Rüstem-i destân gibi da&#8216;vî kılur, Güci yok Gülşehri&#8216;nüñ adı olur</li>
 <li>Bunça altun ma&#8216;deni bulınmadı, Bu demür kânı yavukılınmadı</li>
 <li>Çünki ben oldum demür kânında bay, Gizlü altun kânlarını yoga say</li>
 <li>Kânum altun kânı-y-ısa bir görüñ, Kim olam &#8216;âlemde bir adum soruñ</li>
 <li>&#8216;Âlemi çün kim benüm adum duta, Müdde&#8216;înüñ kuvveti kaçan yite</li>
 <li>Kim benüm âvâzumı penhân kıla, Yâ benüm ile bu meydâna gele</li>
 <li>Ben ki her şahs iltifâtın kılmazam, Kim idügin müdde&#8216;üm hôd bilmezem</li>
 <li>Bilinür kişimise öge-y-idüm, Müdde&#8216;üm bellümise söge-y-i-düm</li>
 <li>Añlamadugum eri ne ögeyim, Bilmedügüm kişiye ne sögeyim</li>
 <li>Bellülerüñ azlarını çoga say, Bilmedügüñ kişileri yoga say</li>
 <li>Ben ki cüz bir gün cihâna gelmedüm, Addan artuk anda nesne bulmadum</li>
 <li>İrmedügüm eri ben hôd dañladum, İlla tasnîfinden anı añladum</li>
 <li>Billah ol giden cihandan er midi, Kim ben anı bilmedüm kim var mıdı</li>
 <li>Ben gidem hôd dünyadan &#8216;ömri süre, İlla gelen adum işidüp tura</li>
 <li>Gevheri sarrâf erenler satsa yig, &#8216;Âlemi Gülşehri adı dutsa yig</li>
 <li>Âferin bir Tañrı'nuñ ihsânına, Rahmet-i Hak Mustafâ'nuñ cânına</li>
 <li>Kûh-ı Kâf'a gitmeye &#8216;âkil kişi, Hüdhüde ma&#8216;lûm ola şahbâz işi<br><br>
 CEVÂB DÂDEN-İ HÜDHÜD, ŞAHBÂZ-RÂ</li>
 <li>Hüdhüd eydür kendüzüñi görmegil, Zulm-ıla mazlûm boynın urmagıl</li>
 <li>Dehr şâdîsi dükeli gam-durur, Dünya şâhı bir gedâydan kem-durur</li>
 <li>Padişâhlık iy birâder câvidân, Dünyada sîmurga yaraşur hemân</li>
 <li>Padişâh oldur ki sultân yarada, Ten döride halka vü cân yârada</li>
 <li>Niçe câh-ı menzilet isteyesin, Başuñı şeh çignine yastayasın</li>
 <li>Yokaru aşaga oturdum dime, Bize bir hörgüçi götürdüm dime</li>
 <li>Çün yazarlar iy Muhammed ümmeti, Kulhuvallah'dan yokaru Tebbet'i</li>
 <li>Sen birez yokaru oturmag-ıla, Yâ bir ulu mansıba irmeg-ile</li>
 <li>Kendüzüñ görme ki bu sırrı duyan, Olmaz illâ mansıb u câhı koyan</li>
 <li>Kendü nefsinden kişi ölü gerek, Hikmet-ile sînesi tolu gerek</li>
 <li>Yohsa yokaru oturmak ne kıla, Şahsa çün bir gâfil ü nâdân ola</li>
 <li>Ayruguñ kaygusına şâd olmagıl, Kul-ısañ sultân-ı bî-dâd olmagıl</li>
 <li>Anda kim sîmurguñ işi dâd ola, Kamu sultânlar gerek kim kul ola</li>
 <li>Pâdişâhlar anda kim hwôn yiyeler, Saña anda bir harâmî diyeler</li>
 <li>Kimse zulmuñdan senüñ îmin degül, Halk azarlayan kişi mü&#8216;min degül</li>
 <li>Bir göñül sıyan kim îmândan çıkar, Eyle dut kim Ka&#8216;be'yi yüz kez yıkar</li>
 <li>Anda kim sîmurguñ işi dâd ola, Togan ol ortada bir cellâd ola</li>
 <li>Zulm yolından birez ayrılmaduñ, Yüz kuş ölmeyinçe sen dirilmedüñ</li>
 <li>Anda kim şâhbâz adı bir murg ola, Kamu sultân-ı şehî sîmurg ola</li>
 <li>Padişâh katında yüz me&#8216;mûr ola, Biri cellâd u biri düstûr ola</li>
 <li>Şeh katında sen eger cellâd-ısañ, Dünyada bir zâlim-i bî-dâd-ısañ</li>
 <li>Biz dilerüz kim vezîri olavuz, &#8216;Adl-ıla bir câh u mansıb bulavuz</li>
 <li>Göñlüñ âvâzı saña nâsâz ola, Seni sîmurg avlar-ısa az ola<br><br>
 DÎBÂCE-İ DÂSTÂN-I, TÛTÎ-İ H&#728;ÂCE</li>
 <li>Halkı unut Hâlık'ı yâd eylegil, Zikr-ile cân mülkin âbâd eylegil</li>
 <li>Ol çemende lâle vü güller viren, Gülsitânda serv ü sünbüller viren</li>
 <li>Ol güle bülbülleri &#8216;âşık kılan, Ol bunı &#8216;Azrâ anı Vâmık kılan</li>
 <li>Ol dün ilten âfitâbı götüren, Yirine Afrasiyâb'ı yitüren</li>
 <li>Ol &#8216;Azîm ü ol Kerîm ü ol Rahîm, Ol Kadîm ü ol Hakîm ü ol &#8216;Alîm</li>
 <li>Göñlüñ aña baglagıl kim cân virür, Kâfir olma aña kim îmân virür</li>
 <li>Evliya vü enbiyâsına inan, Niçe bir uyıyasın âhir uyan</li>
 <li>Geçdi &#8216;ömrüñ kendüzüñi bilmedüñ, Tañrı emrin biñde birin kılmaduñ</li>
 <li>Çün senüñ-ile kıyâmetde &#8216;itâb, Eyleye men-&#8216;indehu &#8216;ilmü'l-kitâb (13/43)</li>
 <li>Güni gele kim cezâ'ül- muhsinîn (5/85,39/34), Od bıraga fî-kulûbi&#8216;l-mücrimîn (15/12)</li>
 <li>Niçe ayruk ölümine gülesin, Sen dahı bir gün gele kim ölesin</li>
 <li>Sözi añlar âdemîler yok-durur, Yohsa bizüm sözlerümüz çok-durur</li>
 <li>Cennet olmak gerek-ise saña gûr, Ölümüñden ilerürek öligör</li>
 <li>Sen meger diñlemedüñ iy şâhbâz, Tûti-y-ile hv, âce ahvâlinde sâz</li>
 <li>Bir hikâyet eydiserüz gül gibi, Diñle bizden sen anı bülbül gibi<br><br>
 DÂSTÂN-I TÛTÌ-İ Hv, ÂCE</li>
 <li>Her kim evvel söyledi Allah dedi, Sözinüñ ilkinde Bismillâh dedi</li>
 <li>Kamu sözi ser-be-ser tahkîk ola, Her tasavvur kim kıla tasdîk ola</li>
 <li>Ol zaman kim ol felek gerdân-ıdı, &#8216;Adl-ıla âfâk âbâdân-ıdı</li>
 <li>Kamu &#8216;âlem bâg-ıla bostân-ıdı, Gül harîfi bülbül ü destân-ıdı</li>
 <li>Var-ıdı bir hv, âcenüñ bir tûtisi, Bir kafasda mahremi vü mûnisi</li>
 <li>Su gerek olsa cülâb içer-idi, Söyledüginden şeker saçar-ıdı</li>
 <li>Dün ü gün anuñ-ıla hemrâz-ıdı, Hem-nişîn ü hem-dem ü hem-sâz-ıdı</li>
 <li>Ol kafasda ança şekker yir-idi, Kim şekerden datlu sözler dir-idi</li>
 <li>Âdemîler dilini söyler-idi, Sözleri câna eser eyler-idi</li>
 <li>Zühre işidiçekin âhengini, Sır-ıdı anuñ üninden çengini</li>
 <li>Hv, ôcadan ol bir dem ayrılmaz-ıdı, Hv, ôca ansuz bir nefes olmaz-ıdı</li>
 <li>Çünki bâzirgânlık ahvâlın bilür, Hv, ôca bir gün &#8216;azm-i Hindûstân kılur</li>
 <li>Degme bir kula adar bir armagan, Degme bir karavaşa hem bir nişân</li>
 <li>Tûtiye eydür senüñ armaganuñ, Ne ola vü yâ neyi sever cânuñ</li>
 <li>Digil ol ilden saña getüreyim, Ne kim işüñ var-ısa bitüreyim</li>
 <li>Tûtı eydür ol ile varur-ısañ, Tûtılar benüm gibi görür-iseñ</li>
 <li>Kanda kim bir çok tûtî göresin, Çün selâmum bunlara degüresin</li>
 <li>Eydesin &#8216;ahd ü vefâyı n&#8217;itdüñüz, Kim bu zindânda bizi unıtduñuz</li>
 <li>Gün uzun siz bâg u bostânlarda hoş, Uçuñuz hurrem gülistânlarda hoş</li>
 <li>Servi agacı budagında oturuñ, Perde her bir gül yüzinden götürüñ</li>
 <li>Yazılarda &#8216;ayş u &#8216;işret eyleñüz, Degmeñüz bir dürlü destân söyleñüz</li>
 <li>Bu hevâya biz giriftâr olmışuz, Ol hevesden bu kafesde kalmışuz</li>
 <li>Kim şekerden hîç ayrılımaduk, Yüz kafassuz bir şeker bulımaduk</li>
 <li>Anda kim bir dâne şekker nâm-ıdı, Yöresinde sad hezârân dâm-ıdı</li>
 <li>Çün biledük şekkere dişümüzi, Tañrı bile ne ola işümüzi</li>
 <li>Çün bizüm yirümüz oldı bu kafas, Siz çemenden hâli olmañ bir nefes</li>
 <li>Görgil anlaruñ cevâbını saña, Ne dir anı armagan getür baña</li>
 <li>Hv, ōca bu ilden çün ol ile sefer, Kıldı geçdi bunca bahr u bunca ber</li>
 <li>Hoş temâşâ eyleyü taglarına, Çün yakın geldi şaruñ bâglarına</li>
 <li>Bir agaç üstinde gördi nâgehân, Bir bölük tûtî okırlar dâsitân</li>
 <li>Hv, ōca ol tûtîlere meyl eyledi, Kendü tûtîsi didügin söyledi</li>
 <li>Kim benüm bir tutuçugum var-durur, Kim baña key mûnis ü gam-hv, ōr-durur</li>
 <li>Âdemîler sözleridür didügi, Dâyimâ şehd ü şekerdür yidügi</li>
 <li>Kuluñuz ol kuşa cüllâb içürür, Bir kafasda &#8216;ömrini hoş geçürür</li>
 <li>Gör niçe kim hôş yir ü hôş içer, İlla yavlak sizlere müştâk geçer</li>
 <li>Bildi benüm geldügüm katuñuza, Kim selâmın degürem tapuñuza</li>
 <li>Eytdi hîç unıtmaduguz biz sizi, Gerçi siz añmaduñuz hergiz bizi</li>
 <li>Size bizüm kaygumuz hîç olmadı, Bir selâmuñuz bize hôd gelmedi</li>
 <li>Ol selâmı tûtîler çün aldılar, Cümlesi yire düşüben öldiler</li>
 <li>Hv, ôca gördi tûtılar öldüklerin, Cânların aña fidî kıldukların</li>
 <li>Söyledüginden &#8216;azîm oldı melûl, Ol selâmı göñli kılmadı kabûl</li>
 <li>Eydür âhir bu selâmı virmesem, Yigreg-idi kanlarına girmesem</li>
 <li>Râhat isterem dir-iken bir cana, Girdüm uşbu söz-ile bunça kana</li>
 <li>Bunlar anuñ &#8216;âşıkı-y-ıdı meger, Kim aña cân viribidiler haber</li>
 <li>Geçdi andan göñli yavlak kaygulı, Cânı hayf u hasret ü oddan tolu</li>
 <li>Vardı şarda işlerin gördi girü, Geçdi çok yaşı vü geçdi çok kuru</li>
 <li>Yolda kimse mâni&#8216; olmadı aña, Geldi girü kendi şehrinden yaña</li>
 <li>Degmeye bir armagan kıldı nişân, Tûtî eydür kanı baña armagan</li>
 <li>Hv, ōca eydür hoş kelâmuñ var-imiş, İlla key hûn-hv, âr selâmuñ var-imiş</li>
 <li>Kâşki ben hergiz selâmuñ bunlara, Virüben girmeye-y-idüm kanlara</li>
 <li>Tûtılar çünkim selâmuñ aldılar, Hasretüñden cümle düşüp öldiler</li>
 <li>Çün selâmuña fidî cân kıldılar, Beni ol sözden peşîmân kıldılar</li>
 <li>Yâ senüñ &#8216;âşıklaruñ-ıdı olar, Yâ yakın hısımlaruñ-ıdı bular</li>
 <li>Bir iki gün saña az ötmek gerek, Bunlaruñ ta&#8216;ziyyesin dutmak gerek</li>
 <li>Çünki tûtî bu sözi tîmarladı, Ol kafasda düşdi cân ısmarladı</li>
 <li>Hv, ōca gördi tûtısı ölü yatur, Tûtısından ol kafas tolu yatur</li>
 <li>Saçını yoldı çıkardı sakalın, Yüzin urdı çiynedi kendü elin</li>
 <li>Söyler-idi kendüzi yârı-y-ıla, Çagırup eydür-idi zârı-y-ıla</li>
 <li>İy dirîgâ mahrem ü yârum kanı, Mûnis ü demsâz u dildârum kanı</li>
 <li>Çün baña ikrâm u lutf eyler-idi, Kim şekerden yig baña söyler-idi</li>
 <li>Ne azum kaldı vü dahı ne çogum, Bu-y-ıdı kamu benüm varum yogum</li>
 <li>Kaçan eydem ben kim ol bir murg-ıdı, Bu benüm tutum meger sîmurg-ıdı</li>
 <li>Ger Süleymân'uñ bunuñ gibi kuşı, Varmısa n&#8217;ider-idi ayruk işi</li>
 <li>Vasf ider-idi Süleymân'ı &#8216;azîm, Yig-idi Âsaf'dan ol tûtum delim</li>
 <li>Mûnisüm öldi kime söyleyeyim, Dahı bir mûnis kimi eyleyeyim</li>
 <li>Keşke ger öldüreler-idi beni, Kim ölü görmeye-y-idüm ben seni</li>
 <li>N&#8217;ideyim ne kılayım n&#8217;itsem olur, Bilmezem hîç kançaru gitsem olur</li>
 <li>Tütüninden yüregini taglayu, Ol kafas agzını açdı aglayu</li>
 <li>Tûtı'yı çıkardı dizinde kodı, Kim meger sâkin ola bir dem odı</li>
 <li>Tûtı uçdı küngüreye kondı hôş, Küngüreden hv, ôca dapa döndi hôş</li>
 <li>Eydür iy hv, ôca selâm olsun saña, Giderem kendü makâmumdan yaña</li>
 <li>Hv, ôca eydür tuzum etmegüm hakı, Otur ol küngürede bir dem dakı</li>
 <li>Senüñ ol kutlu yüzüñi göreyim, Bir su&#8217;âlüm vardur anı sorayım</li>
 <li>Tûtılar ne didiler anda baña, Kim kafasda ol delîl oldı saña</li>
 <li>Tûtı eydür anlaruñ öldükleri, Cânların baña fedâ kıldukları</li>
 <li>Dimek olur sen dahı böyleylegil, Kurtılasın kendüzüñ şöyleylegil</li>
 <li>Rehberüm oldı benüm bu menzile, Benden artuk bu rumûzı kim bile</li>
 <li>İki görme didiler bu birligi, Kendüden öl kim bulasın dirligi</li>
 <li>Dirile seni kafasda dutalar, Öliçek nâçâr taşra atalar</li>
 <li>Çün kafasda kendüzüñden geçesin, Taşra düşdükde geñüñçe uçasın</li>
 <li>Niçe kim diri-y-idüm hôd bir nefes, Olmadı benden tehî hergiz kafas</li>
 <li>Çünki öldüm uş ilüme giderem, Şekkeri ben bu kafasda n'iderem</li>
 <li>Çünki tûtî bu kamu sâz eyledi, Hôş ilinden yaña pervâz eyledi</li>
 <li>Hv, ôca eydür âhir ol kuşdan alu, Olmayam âhir bu yolda ben delü</li>
 <li>Ol çün öldi dirligin buldı tamâm, Baña ansuz dirligüm oldı harâm</li>
 <li>Ben dahı bu dirligümde öleyim, Ölümümden dirligümi bulayım</li>
 <li>Her kim ölümden ilerü ölmedi, Ölüp ayruk dirligini bulmadı</li>
 <li>İlerürek öl ölümden bir zamân, Kim öliçek dirilesin câvidân</li>
 <li>Hv, ôca sensin tûtî cânuñdur senüñ, Ol kafas didügümüz dahı tenüñ</li>
 <li>Kendü geñiyle ölen dirlik bula, Geñsüz ölenler kaçan diri ola</li>
 <li>Cân alıçı aldugı cân olısar, Öliçek ayruk ne dirlik bulısar</li>
 <li>Eyle ölem ben ki ol gelür-ise, Bulmaya beni eger ölür-ise</li>
 <li>İstılâhumuz Aristo dilidür, Biz hakîmlerüz bu Yunan ilidür</li>
 <li>Delülik ögredevüz biz Mecnun'a, Hikmeti söyleyevüz Eflâtun'a</li>
 <li>Çün Muhammed milletidür kîşümüz, Âyet ü ahbâr-ıladur işümüz</li>
 <li>Her ki togdı iy birâder öliser, Dünyada Gülşehrî adı kalısar</li>
 <li>Fa&#8216;ilâtün fa&#8216;ilâtün fa&#8216;ilât, Cehl zulmetdür &#8216;ilim âb-ı hayât<br><br>
 ÂMEDEN-İ KEBK PÎŞ-İ HÜDHÜD, VE &#8216;ÖZR ÂVERDENEŞ</li>
 <li>Geldi keklik kim yabandan gelürem, Taglar astındagı kândan gelürem</li>
 <li>Kamu kânlaruñ emirgânı benem, Kim bu cevherlere erzânî benem</li>
 <li>Dükeli &#8216;âlemde bir sâhib-kıyâs, Olmaya benüm gibi cevher-şinâs</li>
 <li>Kânlar üstinde gün uzun gezerem, Dem-be-dem gevher hisâbın yazaram</li>
 <li>Yüz hazîne gevherüm artuk ola, Yüz direm ben illa dahı çok ola</li>
 <li>Kân &#8216;amellerin kamu ben dutaram, Cevherîlere güher ben sataram</li>
 <li>Kanda sîmurga ire keklik meger, Geze kânlarda vü isteye güher</li>
 <li>Bunça kân üstinde kim keklik öter, Bir güher bulur-ısa aña yeter</li>
 <li>Keklige ol yig ki cevherler dire, Yohsa keklik kanda sîmurga ire</li>
 <li>Anda kim ben cem&#8216; idem cevherleri, Deñize beñzer yıgam gevherleri</li>
 <li>&#8216;Arza eylenür-ise cevherlerüm, Şeb-çırâg ola kamu gevherlerüm</li>
 <li>Tagda kim peydâ vü yâ pinhân ola, Degme taş dibinde yüz biñ kân ola</li>
 <li>Benvenin şimdi ki mîrgânlık dutan, Benden artuk kimse yok cevher satan</li>
 <li>Degme kanı bir kuşa çün bildürem, &#8216;Âlemi gevherler-ile tolduram</li>
 <li>Gevher ögmekde geçe key lâfumuz, Çünki Gülşehrî ola sarrâfumuz<br><br>
 CEVÂB DÂDEN-İ HÜDHÜD, KEBK-RÂ</li>
 <li>Hüdhüd eydür bunça nâm u bunça neng, Kim güher bigi olasın cümle reng</li>
 <li>Gevher âhir boyalu bir taş olur, Bir taş içün neye bagruñ baş olur</li>
 <li>Çün güher bir taş-durur hergiz kişi, Gevheri var-ısa tapmaya taşı</li>
 <li>Çün senüñ nefsüñde yok-durur güher, Kamu taşları güher dut ser-be-ser</li>
 <li>Şol Süleymân'a dükeli kâr-u-bâr, Bir yüzük kaşından idi pâydâr</li>
 <li>Mülk ü mâlın arturan bir taş-ıdı, Ol taşı sorar-ısañ bir kaş-ıdı</li>
 <li>Çün Süleymân gördi kim ol &#8216;izz ü câh, Oldı bir taşdan u &#8216;âlî pâygâh</li>
 <li>Bir taş-ımış didi mülküm kıymeti, Ne taşı begendi vü ne mülketi</li>
 <li>Olmış-iken şunça ulu şehriyâr, Zenbil örmegini kıldı ihtiyâr</li>
 <li>Âhiret katında ol genci &#8216;azîm, Muhtasar gördi vü rencini delim</li>
 <li>&#8216;Âlemi başdan başa kamu dutup, Rabbi heblî mülken okını atup (38/35)</li>
 <li>Hakk&#8217;a yalvardı ki bu az milketi, Kimseye virme vü üküş zahmeti</li>
 <li>Ben ki bu mâlı direrem gün uzun, Korkudan zenbil örerem dün ü gün</li>
 <li>Kimseye ol memleket ne aş ola, Kim anı hâsıl kılan bir taş ola</li>
 <li>Kaçan ayruklar bu yolı varalar, Yâ bu zahmetlü işi başaralar</li>
 <li>Degme kılıç dünyada bir kındadur, Âdemînüñ gevheri nefsindedür</li>
 <li>Çün teninde olmaya şahsuñ güher, Tagdagı gevher gelüp aña n'ider</li>
 <li>Her birinüñ kısmeti rûzındadur, Gevherî Gülşehri'nüñ sözindedür<br><br>
 ÂMEDEN-İ BÛM PÎŞ-İ HÜDHÜD, VE &#8216;ÖZR ÂVERDENEŞ</li>
 <li>Geldi baykuş dahı bir virâneden, Kim füsûnı añladuk efsâneden</li>
 <li>Anuñ-ıçun yirümüz vîrânedür, Kim cihân efsûnları efsânedür</li>
 <li>&#8216;Akl kanda bulına divânede, Genc olmaya meger vîrânede</li>
 <li>Genc &#8216;ışkı beni komaz kim gidem, Yohsa bir vîrânede sor kim n'idem</li>
 <li>Bir harâb içinde gördüm bunça renc, Kim meger hâsıl kılam bir dürlü genc</li>
 <li>Çün halâyıkdan götürdüm rencümi, Hem ümîdüm var ki görem gencümi</li>
 <li>İrmeye sîmurga baykuş renc-ile, Baykuşa ol yig dürişe genc-ile</li>
 <li>Yolda yüz biñ dürlü rence irişem, Râhat ol-durur ki gence irişem</li>
 <li>Genc-ile vîrâneyi terk itmeyem, Genci koyup Kûh-ı Kaf'a gitmeyem</li>
 <li>Ulu kiçi kim yola irişdiler, Her biri bir genc-ile dürişdiler</li>
 <li>Baykuşı çün key hakîr okıyalar, Genci üstinde fakîr okıyalar</li>
 <li>Niçeme kim geh güneş ü geh ayuz, Ol Ganî katında bir yoksul bayuz</li>
 <li>Genc-ile endîşe vü bî-genc gam, Genc-ile yig gussa vü endîşe hem</li>
 <li>Çünki altunsuz kişi yüz gam bula, Altun-ıla gam yir-ise yig ola<br><br>
 CEVÂB DÂDEN-İ HÜDHÜD, BÛM-RÂ</li>
 <li>Hüdhüd eydür gence sen aldanmagıl, Genci saña bâki kala sanmagıl</li>
 <li>Şol ki yüz biñ dürlü genci cem&#8216; ider, Genci kor yirinde vü kendü gider</li>
 <li>Seni dînden çıkaran ol zer-durur, Kim zeri büt eyleyen Âzer-durur</li>
 <li>Terk it ol mâlı ki fânî olısar, Bagla ol hâle ki bâkî kalısar</li>
 <li>Mâlı çün harc itmeyesin hâl-ıla, Saksılar yiksân ola ol mâl-ıla</li>
 <li>Her kim ol cem&#8216; eyledi bir ni&#8216;meti, Ölicek göñlinde kala hasreti</li>
 <li>Er ki mâl isteye hâli olmaya, Hâl eri ol yig ki mâlı olmaya,</li>
 <li>Ol bahîlüñ kim ola mâlına zâr, Kendüsi kejdüm ola vü mâlı mâr</li>
 <li>Mâlı yidürmek gerek kim hâl ola, Yohsa yinmeyen saña ne mâl ola</li>
 <li>Altunı cômard iledür ilerü, İlla terk ider dükelini girü</li>
 <li>Ger mey içen şarda sermest olsa yig, Servi âzâd u tehî-dest olsa yig</li>
 <li>Çün bahîl ol mâla yavlak aldanur, Lâcerem ol mâl elinde eglenür</li>
 <li>Çün işinde yok-durur hergiz salâh, Lâcerem yi yir tolıcak müsterâh</li>
 <li>Şâh-ı pâyirr sonra bî-bâr olıcak, Müsterâhuñ gendi artar dolıcak</li>
 <li>Degme mün&#8216;imde bulınmaya temîz, Mün&#8216;im îmân mün&#8216;imidür iy &#8216;azîz</li>
 <li>Giderüz sîmurga biz dîvâneler, Kutlu olsun baykuşa virâneler</li>
 <li>Âdemîden &#8216;ilm eri hâl isteye, Müdde&#8216;î Gülşehrî&#8217;den mâl isteye<br><br>
 &#8216;ÖZR ÂVERDEN-İ CEM&#8216;-İ, MURGÂN PÎŞ-İ HÜDHÜD</li>
 <li>Kuşlaruñ kalanı dahı geldiler, Ortaya vü bir bahâne buldılar</li>
 <li>Her biri kim ara yirde söyleye, Kendüzine anı bir &#8216;özr eyleye</li>
 <li>Eydür-isem her birinün &#8216;özrini, Uzaya çok sözlü diyesin beni</li>
 <li>Degmesi bir kuru &#8216;özri sâz ide, Söylediler hüdhüde yüz nâz ide</li>
 <li>Hüdhüd eyle virdi bunlara cevâb, Kim hatâdan Rûşen añlandı savâb<br><br>
 SU&#8217;ÂL KERDEN-İ MECMÛ&#8216;-I MURGÂN, EZ HÜDHÜD DER PÎŞVÂYÎ</li>
 <li>Degmesi çün bir su&#8217;âli itdiler, Girü hüdhüdden cevâb işitdiler</li>
 <li>Kamusı bir kezde hüdhüdden su&#8217;âl, Kıldılar kim hall ola ol turfa hâl</li>
 <li>Kim &#8216;acab sîmurgı biz göre miyüz, Yâ anuñ tapusına ire miyüz</li>
 <li>Güneşe hergiz nite bir kûr ire, Yâ Süleymân&#8217;a kaçan bir mûr ire</li>
 <li>Bir ulu şâha ire mi bir gedây, Hergiz ola mı berâyine bir ay</li>
 <li>Nisbetümüz ara yirde var-ısa, Anuñ-ıla vü bize ol yâr-ısa</li>
 <li>Başumuzı taşlara yastayalum, Nisbet-ile şâhumuz isteyelüm</li>
 <li>Yohsa bizüm nisbetümüz yog-ısa, Aña vü yoluñ belâsı çog-ısa</li>
 <li>Her birümüz işümüzi görelüm, Nisbetümüz yoga neye irelüm</li>
 <li>Nisbet-ile kimse kimseye vara, Nisbeti olmaz-ısa kanda ire</li>
 <li>Nisbetümüz var-ısa girdük yola, Yog-ısa topragı savurduk yile</li>
 <li>Bir bize Gülşehri gibi söylegil, Degme sözüñ şerh ü bastın eylegil<br><br>
 CEVÂB DÂDEN-İ HÜDHÜD, MURGÂN-RÂ DER İSBÂT-I, NESEBEŞ,</li>
 <li>Hüdhüd eydür gâfil olmak hôş degül, Bu kadar bî-hâsıl olmak hôş degül</li>
 <li>&#8216;Âbid olan kişi ma&#8216;bûda irer, Kâsıd olan şahs maksûda irer</li>
 <li>Kul kim ol sultânına âşık degül, Pâdişâhı görmege lâyık degül</li>
 <li>&#8216;Âşıkuñ ma&#8216;şûkına var nisbeti, İre aña olur-ısa himmeti</li>
 <li>Ol ne &#8216;âşıkdur ki cândan kayıra, Mâye vü sûd u ziyândan kayıra</li>
 <li>&#8216;Âşık ol-durur ki yolda cân vire, Kâfir ol dirler ise îmân vire</li>
 <li>Er-iseñ meydâna gir merdâne var, &#8216;Avrat-ısañ çıkma evden zînhâr</li>
 <li>Sen ki korkarsın ki evden çıkasın, Hasm evin gürz-ile nite yıkasın</li>
 <li>Kanı Tûs u Bîjen ü Gurkîn ü Gîv, Kim olavuz bunlara Sâm u Hıdîv</li>
 <li>Anda kim Rüstem Nerîmân&#8217;a ire, Her sipâhî kanda meydâna ire</li>
 <li>Siz bu adlu pehlevân olmaduñuz, Anuñ-ıçun sagışa gelmedüñüz</li>
 <li>Pâdişâh bostân u siz bir teresiz, Güneşinden ol şehüñ bir zerresiz</li>
 <li>Kim güneşi ister-ise bulısar, Zerrelerüñ adını kim biliser</li>
 <li>Cânuñuz ister-ise aña varuñ, Koñ bu murgı vü sîmurga irüñ</li>
 <li>Çün cihân üstine sîmurg uçdı hôş, &#8216;Âleme kanatlarını açdı hôş</li>
 <li>Düşdi sîmurguñ cihâna sâyesi, &#8216;Âlemüñ ol sâyedür sermâyesi</li>
 <li>Sâyesinüñ nisbeti var zâtına, Sâye ol nisbetden irer katına</li>
 <li>Kamu kuşlar sûreti ol sâyeden, Hâsıl oldı vü hem ol sermâyeden</li>
 <li>İ&#8216;tikâdı eylemeñ ol yolda süst, Kim kılasız nisbeti aña dürüst</li>
 <li>Niçeme kim yol belâsuz olmaya, Yol eri hergiz yolından kalmaya</li>
 <li>Bir kişi bu menzile ura kadem, Kim vücûdını kıla küllî &#8216;adem</li>
 <li>Kuşlar ol esrârı çün işitdiler, Cânların sîmurga îsâr itdiler</li>
 <li>Kamudan sîmurga dutdılar karâr, Her birinüñ &#8216;ışkı oldı sad hezâr</li>
 <li>Billerini bagladılar cümle çüst, Her biri yol &#8216;azmini kıldı dürüst</li>
 <li>Eytdiler hele bize bir rehberi, Buluñuz kim gitmeyevüz serseri</li>
 <li>Niçeme kim hüdhüd ulu kişidür, Rehber olmaklık bu yolda işidür</li>
 <li>İlla hem bir kur&#8216;a dahı uralum, Kime düşer kur&#8216;amuz bir görelüm</li>
 <li>Kur&#8216;ayı çün kim bırakdılar revân, Kur&#8216;aları hüdhüde düşdi hemân</li>
 <li>Çün belürdi hüdhüdüñ serverligi, Ol yola vü kuşlara rehberligi</li>
 <li>Hüdhüdüñ başına bir tâc urdılar, Kuşlaruñ rahtını târâc itdiler</li>
 <li>Dünya mihrini göñülden sökdiler, Mülk ü esbâbı dükelin dökdiler</li>
 <li>Yola kamusı bile &#8216;azm itdiler, Çün birez yir hüdhüd ile gitdiler</li>
 <li>Vâdinüñ ucı görindi nâgehân, Çıkdı her kuş yüreginden yüz figân</li>
 <li>Cânlulardan hâli gördiler yolı, Ese-durur karşu istingâ yili</li>
 <li>Bir kişi peydâ degül ol ilde hîç, Canludan kimse görinmez yolda hîç</li>
 <li>Bir kuş ol vâdî içinde uçmaduk, Biregü anuñ yolından geçmedük</li>
 <li>Yol &#8216;azîm ırag u menzil bî-nişân, Key deriñ deryâ vü sâhil bî-nişân</li>
 <li>Kimse anuñ gibi yolı görmedük, Kimsene ol yola hergiz irmedük</li>
 <li>Düşdi heybet her birinüñ cânına, Hüccet assı kılmadı bürhânına</li>
 <li>Yoluñ ıraklıgını çün bildiler, Vâdinüñ agzında menzil kıldılar</li>
 <li>Çün yoluñ işkencisine düşdiler, Girü hüdhüd yöresine üşdiler</li>
 <li>Kim bu yol heybetlü görinür bize, Korkusı kuvvetlü görinür bize</li>
 <li>Bir zamân bunda karâr eyleyelüm, Degmemüz hâlümüzi söyleyelüm</li>
 <li>Bunda bir key danışuban gidelüm, Kim niçe yöriyelüm ü n&#8217;idelüm</li>
 <li>Sen ki şimdi pîşvâsın bizlere, Gir hôş ögüde vü zîbâ sözlere</li>
 <li>Menber ur bir va&#8216;z id lutf eylegil, Tañrı vü Peygâmberinden söylegil</li>
 <li>Dükeli sözüñ bize takrîrini, Eyle vü her âyetüñ tefsîrini</li>
 <li>Kim meger bu derde dermân irişe, Yâ yola âgâz pâyân irişe</li>
 <li>Çıkdı hüdhüd minberüñ üstine şâd, Kim vire bî-dâdlara va&#8216;zıyla dâd</li>
 <li>Bülbül ü kumrı aña hôş sâz-ıla, Mukrı oldılar u hûb âvâz-ıla</li>
 <li>Geh Sipâhan&#8217;dan Hicâz&#8217;a gitdiler, Geh Rehâvîde ün-ile ötdiler</li>
 <li>Çünki Zîrefgend ü Nevrûz u &#8216;Irâk, Vasla yitdiler ki uş erdi firâk</li>
 <li>Bir kaç âyet sâz-ıla okıdılar, Zühre çengin başına dokıdılar</li>
 <li>Mukrı çün dikdi durugeldi beri, Bir su&#8217;âli sordı vâ&#8216;izden arı</li>
 <li>Kim bize iy arada server olan, Yolda her birümüze rehber olan</li>
 <li>Sen dahı çün şimdi varursın yola, Biz dahı şimdi varuruz menzile</li>
 <li>Pes bize sen server olduğuñ neden, Yolda bize rehber olduguñ neden</li>
 <li>Pîşvâlıguñı isbât eylegil, Bize bir Gülşehri gibi söylegil<br><br>
 CEVÂB DÂDEN-İ HÜDHÜD ÂN, SÂYİL-RÂ DER-MİYÂN-I CEM</li>
 <li>Hüdhüd eydür ben anı görmişvenin, Tapusında bir zamân durmış-vanın</li>
 <li>Görür-isem girü anı hem bilem, Hıdmetin eyle ki gerekdür kılam</li>
 <li>Begler ortasında size sultanı, Gösterem zîrâ ki bilürem anı</li>
 <li>Leşkerinden pâdişâha çün irem, İricegin size dahı gösterem</li>
 <li>Yohsa siz varur-ısañuz yaluñuz, Bensüz anda işüñüz olmaya uz</li>
 <li>Zîra kim nâgâh göresiz bir begi, Atlas içinde vü tâzî bindügi</li>
 <li>Ol begi siz pâdişâhı sanasız, Bir begüñ şâhlıgına inanasız</li>
 <li>Zîra kim siz bilmedüksiz sîretin, Göricek hem bilmeyesiz sûretin</li>
 <li>Ol benem kim kendüzini añlayan, Kim nikâbından yüzini añlayan</li>
 <li>Görmege dîdârını key uz gerek, İlla hem dîdâra lâyık göz gerek</li>
 <li>Şimdi görmeyen cemâlin gündüzin, Gice kanda añlaya anuñ yüzin</li>
 <li>Eyle dut kim göstere ruhsârını, Perdesinden kim bile dîdârını</li>
 <li>Açmaduñuz siz basîret gözini, Anuñ-ıçun göremezsiz yüzini</li>
 <li>Yohsa ol kim dâyim ü dânâ-durur, Añlayana gün gibi peydâ-durur</li>
 <li>Her kim açar-ısa göñli gözini, Fark ide ol bürka&#8216;ından yüzini</li>
 <li>Görmedük kişi anuñ dîdârını, Ne biliser perdeden ruhsârını</li>
 <li>Yohsa her kim burka&#8216;ın yüzi sana, Bir kızıl yeşil göriçek aldana</li>
 <li>Bugün iren irte dahı iriser, Bunda gören anda dahı göriser</li>
 <li>Güneşüñ yüzi cihânda fâş ola, Anı görmeyen meger huffâş ola</li>
 <li>Çok kişi ilüñ sipâhın añlaya, Er gerek kim pâdişâhın añlaya</li>
 <li>Leşkerinden bilüñüz kendüzini, Añlañuz Gülşehri gibi yüzini</li>
 <li>Ben Süleymân-ıla çok olmışvanın, Yıllar anuñ hidmetin kılmışvanın</li>
 <li>Bir nazar hem ol baña kılmış-durur, Ol nazardan bu &#8216;atâ gelmiş-durur</li>
 <li>Tâ&#8216;at-ıla kimse anı bulmaya, Kimsene şeytânça tâ&#8216;at kılmaya</li>
 <li>Biz erenler himmetinden ermişüz, Şâhumuza vü cemâlin görmişüz</li>
 <li>Siz dahı çok gördügüñüz var anı, İlla tenden añlamaduñuz canı</li>
 <li>Cânuñuz hîç tenden ayrılmaz-ıdı, İlla ol kim idügin bilmez idi</li>
 <li>Yüz biñ arasında biri añlayan, Olmaya illâ bu sözi tañlayan</li>
 <li>Pâdişah-ıla delim oldum bile, Şimdi tâcırlıga geldüm bu ile</li>
 <li>Çok cevâhir var bu ilde râyegân, Kim bahâsı olur ol ilde girân</li>
 <li>Pâdişâhuñ mahzeninde yog-ıdı, Bir iki cevher ki bunda çog-ıdı</li>
 <li>Uş satun aldum varam şâha satam, Aña dahı bunça cevherler katam<br><br>
 SU&#8217;ÂL KERDEN-İ ÂN SA&#8217;İL EZ, HÜDHÜD Kİ ÂN CEVÂHİR DER, NEFS-İ ÂDEMÎ KUDÂM HALKEST</li>
 <li>Sorar ol sâyil ki bu cevherleri, &#8216;Arza kıl sen bize ol gevherleri</li>
 <li>Kim senüñ-ile çün anda gidevüz, Biz dahı ol cevheri iledevüz</li>
 <li>Ne metâ&#8216;ı pâdişâh alur-ısa, Yâ ne dürrüñ kıymetin bilür-ise</li>
 <li>Bize dahı eydüñ anı alalum, Sençileyin kamu tâcir olalum<br><br>
 BÂZ NÜMÛDEN-İ HÜDHÜD, ÂN CEVÂHİR-RÂ DER CEM</li>
 <li>Hüdhüd eydür anda yoklık gevheri, Yok-durur bundan ilet iy cevherî</li>
 <li>Anda miskînlik metâ&#8216;ı yok-durur, Bundan ilet kim bu ilde çok-durur</li>
 <li>Anda kim zenlik kumaşı key geçe, Yohsa hôdbînligi almazlar hiçe</li>
 <li>Mahv olmak dürrinüñ kadri olur, Kemlik incüsi eyü kıymet bulur<br><br>
 SU&#8217;ÂL KERDEN-İ SÂYİL-İ, DÎGER EZ-HÜDHÜD</li>
 <li>Biri dahı sordı kim ben sayruyam, Rencüm-ile râhatumdan ayruyam</li>
 <li>Nâtüvânam nite gideyim yola, Kuvvetüm yok niçe varayım bile</li>
 <li>İlla dut kim ben sizüñ-ile uçam, İşbu od taglarını niçe geçem</li>
 <li>Gussalar geldi baña bol ilerü, Gelmedi bunuñ gibi yol ilerü</li>
 <li>Yüz biñ er bu yolda cân virmiş-durur, Kim birisi menzile irmiş-durur</li>
 <li>Sagmısam bir dürlü cehd ide-y-idüm, Sizüñ ile bu yola gide-y-idüm</li>
 <li>Sag kişi kanda diler-ise varur, Sayru miskîn kendü cânın kayırur</li>
 <li>Çok deñizler cûş idüp geçmek gerek, Çok agular nûş idüp içmek gerek</li>
 <li>Ejdehâlar var bu yolda tag gibi, Nite geçsün sayru andan sag gibi</li>
 <li>Ben bu vâdî içine girür-isem, Yâ sizüñ-ile bile varur-ısam</li>
 <li>Niçeme kim yükümi tîmârlayam, Evvelin menzilde cân ısmarlayam<br><br>
 CEVÂB DÂDEN-İ HÜDHÜD, ÂN SÂYİL-RÂ DER CEM&#8216;</li>
 <li>Hüdhüd eydür toñma bunça buz gibi, Gice kaçan olısar gündüz gibi</li>
 <li>Seni hôd kimdür hisâba getüren, Yâ saña hôd dünyada bir kadr uran</li>
 <li>Kendüzüñ bu yolda key bî-kadr bil, Gerek-ise öl gerek-ise diril</li>
 <li>Her kim ol bî-kadr u bî-imkân ola, Dirlig-ile ölümi yeksân ola</li>
 <li>Çün senüñ bir zerre kadrüñ yok-durur, İşbu dirlik dahı saña çok-durur</li>
 <li>Anuñ-ıçun sini da&#8216;vet kılmazuz, Kim ne kişisin seni hôd bilmezüz</li>
 <li>Gör kim ol şarda ki ol eyvân ola, Niçe senüñ gibi sergerdân ola</li>
 <li>Sen eger varmaz olur-ısañ aña, Ol &#8216;acab kim gelmedi diye baña</li>
 <li>Dünyada yüz biñ senüñ gibi ola, Bellüdür kim kaçı sagışa gele</li>
 <li>Degme şarda yüz senüñ gibi gezer, Kim deñiz üstinde çöp gibi yüzer</li>
 <li>Sagış ehli ilde bir gavvâs ola, Kim deñiz dibine dürr-içün tala</li>
 <li>Sevme ol yâri kim soñra gidiser, Giden içün kaygu yiyen n&#8217;idiser</li>
 <li>Cânı sev kim ben didügüñ ol-durur, Ko teni kim ölüm anı soldurur</li>
 <li>Gelmez-iseñ sen bizüm-ile bile, Girmez iseñ sayruyam diyü yola</li>
 <li>Kâfile Bağdâd şehrinden öte, Seni bir zenbîl eksildi duta</li>
 <li>Kendüzüñi sen getürürsin dile, Yohsa senüñ gibileri kim bile</li>
 <li>Ança sayrular sagaldı &#8216;âkıbet, Ança sag kişiler öldi &#8216;âkıbet</li>
 <li>Er gerek kim kendü yolına gide, Yohsa yolsuz sag ya sayru n&#8217;ide</li>
 <li>Bunça kocalar dirildi genc-ile, Bunça yigitler kim öldi renc-ile</li>
 <li>Sayruyı çün sagdan eylersin temîz, Ölür-iseñ n&#8217;idisersin iy &#8216;azîz</li>
 <li>Ölümüñden ilerü ölse-y-idüñ, Pâdişâhuñ mahremi olsa-y-ıduñ</li>
 <li>Soñra bir key dirlige ire-y-idüñ, Hazretinde Câvidân dura-y-ıduñ</li>
 <li>Çün kim ölesüñ güne inanasın, Dirligi Gülşehri&#8217;den ögrenesin<br><br>
 SU&#8217;ÂL KERDEN-İ SÂYİL-İ, DÎGER EZ HÜDHÜD DER, &#8216;AŞK-BÂZÎ VE MA&#8216;ŞÛK</li>
 <li>Birisi eydür ki bir şâhid benüm, Göñlüm aldı vü köyindürdi canum</li>
 <li>Yüzini gördükçe hayrân kaluram, Bir dem anı görmez-isem ölürem</li>
 <li>Kaddi serv ü &#8216;ârızı sîmîn-durur, Yüzi hurşîd ü hatı müşkîn-durur</li>
 <li>Küfrümi gidermedi îmân benüm, Assı kılmaz derdüme dermân benüm</li>
 <li>Bir kılından beni yüz tedbîr-ile, Baglamışdur elli biñ zencîr-ile</li>
 <li>Bâg arasındaki bostândur yüzi, Sanasın kim bir gülistândur yüzi</li>
 <li>İşi güçi kamu oda yaksam direm, Gün uzun hâ yüzine baksam direm</li>
 <li>Gözleri her birisi bir yay dutar, Kirpügi her kalkana biñ ok atar</li>
 <li>Tâ&#8216;at anuñ tapusı gelür baña, Ka&#8216;be anuñ kapusı gelür baña</li>
 <li>Datlurakdur bal-ıla yagdan delim, Göksi çerb ü agzı şîrîndür &#8216;azîm</li>
 <li>Zâhid anuñ yüzini görür-ise, Yâ katında bir nefes durur-ısa</li>
 <li>Vâlih ü hayrân u mest olup gide, Pârisâ bir büt-perest olup gide</li>
 <li>Niçe kim bakdum göge pinhân u fâş, Görmedüm anuñ gibi ay u güneş</li>
 <li>Güneş anuñ yüzine hayrân ola, Ay anı görürse sergerdân ola</li>
 <li>Bakıçak endâmına kim soralar, Süñük içinde iligin göreler</li>
 <li>Pâdişâh ol servi görmege iver, H&#728;ôca Gülşehrî dahı anı sever</li>
 <li>Şâdılıkda çok perîşânlık kılur, Bir perîdür kim Süleymânlık kılur</li>
 <li>Ben sizüñ-ile bile gelimezem, Sevdügümden bir dem ayrılımazam</li>
 <li>Kimse baña iltifât itmese yig, Dek gözümden sûreti gitmese yig</li>
 <li>Ben anı koyup yola gidemezem, Oduñ ortasında sabr idemezem</li>
 <li>Eyle oldum sûretine karşu mest, Kim beni gören sanur sûret-perest<br><br>
 CEVÂB DÂDEN-İ HÜDHÜD, ÂN SÂYİL-RÂ</li>
 <li>Hüdhüd eydür niçe sûretler seni, Aldaya vü bu küdûretler seni</li>
 <li>Gökçegüñ niçeme kim rengîn ola, Rengi gidiçek girü çirkîn ola</li>
 <li>Çok sarây issi bir eve hışt olur, Ol ne zîbâdur ki soñra zişt olur</li>
 <li>Şehvetüñi &#8216;ışk sanma iy &#8216;azîz, Sûreti ma&#8216;nîden eylegil temîz</li>
 <li>Cânuñ olmadı meger ma&#8216;nîde mest, Kim seni nefsüñ kılur sûret-perest</li>
 <li>Görmedüñ zâgı ki bir keklik ola, Kan-ıla ete ne gökçeklik ola</li>
 <li>Şâhidüñ ra&#8216;nâ degül nâ-hôş-durur, Şehvet anı saña zîbâ gösterür</li>
 <li>Aç Süleymân gözüñi kim göresin, Şâhidüñ bir dîv ü terkin urasın</li>
 <li>Nefs ü issini kılan kişi taleb, Ejdehâya şâhid urmışdur lakab</li>
 <li>Mâhiyi elden koya mâh isteyen, Şâhidini terk ide şâh isteyen</li>
 <li>Her biri bir yimişi dirmek gerek, Gülleri Gülşehri&#8217;ye virmek gerek</li>
 <li>Reşkümüz yok bülbül ü destânlara, Çün ırakdan bakaruz bostânlara</li>
 <li>Bu hikâyet böyle şîrîn böyle ter, Husrev ü Şîrîn sözi ola meger</li>
 <li>Bu hikâyet böyle şîrîn böyle ter, Leyli vü Mecnûn sözi oldı meger<br><br>
 DÂSTÂN-I LEYLÂ VÜ, MECNÛN</li>
 <li>&#8216;Işk-ıla her kim aña Tañrı adın, Ter sözümüzüñ bile datlu dadın</li>
 <li>Datlu sözler göñli &#8216;ışka bagladur, İşidenlerüñ gözini agladur</li>
 <li>&#8216;Âşık olmayan kişinüñ cânı yok, Küfri üküş illa hîç îmânı yok</li>
 <li>Muhtesib meyhânede rindi bilür, Sûfiyi bilmez ki şâhid-bâz olur</li>
 <li>Bâde çün kim zühd bünyâdın yıkar, Hânekâhdan sûfiler esrük çıkar</li>
 <li>Çok kişi yiri münâcâtı ola, &#8216;Işk anı rindî harâbâtî kıla</li>
 <li>&#8216;Âşık ol-durur ki cânın terk ider, Sevdügini göriçek &#8216;aklı gider</li>
 <li>&#8216;Işk odından her kim ol köyinmedi, Şehvetinüñ şu&#8216;lesi söyinmedi</li>
 <li>Şehvetüñi ko ki &#8216;ışka iresin, Kendüzüñ terk it ki yâri göresin</li>
 <li>&#8216;Işk-ıla şehvet kaçan barışısar, Yâ su-y-ıla od nite karışısar</li>
 <li>Ka&#8216;be içine gire mi hîç mest, &#8216;Işka kaçan yâr ola şehvet-perest</li>
 <li>&#8216;Âşık ol kim gussadan şâd olasın, Kamu kaygulardan âzâd olasın</li>
 <li>Nâmı &#8216;ışka iriçegin neng olur, Andan aña elli biñ ferseng olur</li>
 <li>Kimse &#8216;ışkuñ şerhini hôd kılmaya, Kıymetini degme kişi bilmeye</li>
 <li>İlla biz bir şemmesin söyleyelüm, &#8216;Âşık u ma&#8216;şûkı şerh eyleyelüm</li>
 <li>Tûti gibi şehd ü şekker yiyelüm, &#8216;Işk içinden bir hikâyet diyelüm</li>
 <li>Bir gün ol yolda ki isteyen bulur, &#8216;Âşıkuñ hâlini ma&#8216;şûkı bilür</li>
 <li>Vardı Leylî Mecnun&#8217;ı görmeklige, &#8216;Işk elinden hâlini sormaklıga</li>
 <li>Gördi Mecnûn&#8217;ı yatur bir yazıda, Bir yazı kim biñ yol erin azıda</li>
 <li>Topraga urmış yüzin şûr eylenür, Leyli&#8217;nüñ zikrin dilinde söylenür</li>
 <li>Leyli nakşın göñline yazmış tamâm, Sûretinden ġâfil olmış ve&#8217;s-selâm</li>
 <li>Anı evvel gördügi gibi sanur, Göñli içindeki nakşa inanur</li>
 <li>Ma&#8216;nisinden eyle mest kılmış canı, Kim dimez kim sûreti nakşı kanı</li>
 <li>Eyle müstagrak hayâline anuñ, Kim nazar kılmaz cemâline anuñ</li>
 <li>Nâgehân zikr eylenürken dôstına, Leylinüñ kölgesi düşer üstine</li>
 <li>Çün bakar Leylî selâm aña virür, Çün selâm alur katında oturur</li>
 <li>Eydür iy Mecnûn senüñ ahvâlüñi, Bilmedüm sormaga geldüm hâlüñi</li>
 <li>Top senüñ hâlüñ delü kıldı beni, &#8216;Işk elinden nite sorayım seni</li>
 <li>Böyle kim âşüftalıkdur âletüñ, &#8216;Işk içinde nite geçer hâletüñ</li>
 <li>Mecnûn eydür &#8216;ışka terk itdüm canı, Sen ne kişisin ki sorarsın beni</li>
 <li>Her biregü dünyada bir iş güder, Delüler katında &#8216;âkiller n&#8217;ider</li>
 <li>Eyle dut kim bilesin ahvâlümi, N&#8217;idisersin kim sorarsın hâlümi</li>
 <li>Bu tekellüf saña bir sevdâ-durur, Beni sormakdan murâduñ ne-durur</li>
 <li>Biliş-iseñ añlamazam ben seni, Yâd-ısañ hôd neye sorarsın beni</li>
 <li>Var işüñe vü ko beni vaktuma, Tañrı&#8217;ña bak gelme ayruk katuma</li>
 <li>Yâd mısın biliş misin bilimezem, Anuñ-ıçun hıdmetüñi kılmazam</li>
 <li>Ben neyem kim kimsene beni sora, Yâ bu hâletde gelüp beni göre</li>
 <li>Git katumdan kim delü olmayasın, Turma kim kaygu-y-ıla tolmayasın</li>
 <li>Leyli çün gördi ki bilmedi anı, Top köyindi göñli vü yandı canı</li>
 <li>Eydür âhir Leyli odıdur tolu, Yüregüñ içinde kim olduñ delü</li>
 <li>Leyli mecnûn eyledi-y-ise seni, Leyli benem nite bilmezsin beni</li>
 <li>Ma&#8216;nide çün beni kılursın taleb, Sûretümi nite bilmezsin &#8216;aceb</li>
 <li>Dîn anuñ vardur ki dünyâsuz ola, Mecnûn ol degül ki Leylâ&#8217;suz ola</li>
 <li>Dîn erine az kadar dünya gerek, Mecnun&#8217;a elbetde bir Leylâ gerek</li>
 <li>Çün benem Leylî vü beni bilmedüñ, Sen bu fenni hîç hâsıl kılmaduñ</li>
 <li>Kim meger &#8216;âşık aña ola-y-ıduñ, Hem anı göriceğez bile-y-idüñ</li>
 <li>Eydür-iseñ sen ki ol Leylî göre, Göñlüm içre ikki oldı yâr maña</li>
 <li>Leyli vü Mecnûn tolu-durur cihân, Leylisüz Mecnûn olmasun hemân</li>
 <li>Mecnun eydür Leyli sen-iseñ &#8216;azîm, Müşkil oldı bu hikâyet iy hakîm</li>
 <li>Kim benüm göñlüm içinde şimdi var, Bir dahı Leylî baña ma&#8216;şûk u yâr</li>
 <li>Bu-y-ısa Leylî beni hôd uş görür, Sen-iseñ Leylî &#8216;acab bu kim-durur</li>
 <li>Bu yakîne katmaz-ısañ sen şeki, Nite Mecnûn bir ola Leylî iki</li>
 <li>Mecnun eger yüz olur-ısa revâ, Leyli iki oldugı yavlak hatâ</li>
 <li>Nite ola kim kıla ehl-i niyâz, İki kıble dapa hergiz bir namâz</li>
 <li>&#8216;Âşıkuñ ma&#8216;şûk-ıla birlik-durur, İkilik bu yolda kâfirlik-durur</li>
 <li>Çün benüm içümde bir Leylî ola, Taşragı Leylî ne işüme gele</li>
 <li>Taşragı Leylî olıcagın gubâr, İçerügi Leyli kala pâyidâr</li>
 <li>Leyli benem didügüñ söz ola hâm, Bize bizüm Leyli&#8217;müz ola tamâm</li>
 <li>Olmayıncak Leyli içümde benüm, Her dem anı kanda bulam iy canum</li>
 <li>Senden ol günden ki ben azmışvanın, Hâturuma nakşuñı yazmışvanın</li>
 <li>Kim eger ol sûretüñ bir gün yite, Bu benüm göñlümdeki baña yite</li>
 <li>N&#8217;iderem ol Leyli&#8217;yi kim öliser, Baña bir Leylî gerek kim kalısar</li>
 <li>Leyli Leylî diyü kamu dünyadan, Kendüzümi kesdüm uş gör kim neden</li>
 <li>Leyli&#8217;den dahı kesicegin tamâm, Mevla kala iy birâder ve&#8217;s-selâm</li>
 <li>Niçe kim beñzedürem kalup taña, Hîç bu göñlümdeki beñzemez saña</li>
 <li>Ma&#8216;ni şekli artuk eksük olmaya, Sûret-ile kim görürsin kalmaya</li>
 <li>Taşragı yârum vefâ kaçan kıla, Yârum ol-durur ki içümde ola</li>
 <li>Ben evümde bulıçak sûsenleri, N&#8217;iderem yâbandagı gülşenleri</li>
 <li>Saña &#8216;âşık nefs içün olmaduguz, Anuñ-ıçun nakşuña kanmaduguz</li>
 <li>Göñli ilkin Leyla&#8217;ya virmişvenin, İlla soñra Mevla&#8217;ya irmişvenin</li>
 <li>Tañrı birdür dôst birdür şöyle bil, İki diyenler-durur hôr u hacîl</li>
 <li>Sûrete kalan kişi &#8216;âşık degül, &#8216;Işk anuñ gibi ere lâyık degül</li>
 <li>Togru &#8216;âşık istemez hergiz visâl, Mûnisi hicrân u yârıdur hayâl</li>
 <li>Leyli çün gördi ki Mecnûn bilmedi, Anı vü hîç iltifâtın kılmadı</li>
 <li>Gitdi Leylî Mecnûn&#8217;ı anda koyu, Kaldı Mecnûn Leyli vü Leylî diyü</li>
 <li>Çün anı bilmez nite kılur taleb, Leyli dir Leylî&#8217;ye bakmaz iy &#8216;aceb</li>
 <li>Leyli&#8217;nüñ etin kanın sevmez-idi, Ol sebebden görmege ivmez-idi</li>
 <li>Mecnun&#8217;uñ istedügi Mevlî-y-idi, Dek arada vâsıta Leylî-y-idi</li>
 <li>Şehvetüñe sen lakab &#8216;ışk urmagıl, Sevdügüñi ol göz-ile görmegil</li>
 <li>Ok gelür-ise yüzüñ döndürmegil, Yârüñ etegine toz kondurmagıl</li>
 <li>Anı sevmegil ki soñra öliser, Aña baglangıl ki bâkî kalısar</li>
 <li>Âdemî &#8216;ışkın bahâne kıl tene, &#8216;Işk irürür âdemi yaradana</li>
 <li>Kim ziyâde çünki sâbit durasın, Hem bir ihlâsa anı irüresin</li>
 <li>Degme dil bir söz beyân eyleyiser, &#8216;Işkı Gülşehrî &#8216;ayân eyleyiser</li>
 <li>Hârı kesüñ bâgbâna dınmañuz, Güllere zînhâr yavuzlık sanmañuz</li>
 <li>Degme kişi şarda bir mansıb dutar, Bize Gülşehrî didükleri yiter<br><br>
 SU&#8217;ÂL KERDEN-İ SÂYİL-İ DÎGER, EZ HÜDHÜD</li>
 <li>Birsi eydür key muhannes gûherem, Tañrı yolında ne &#8216;avrat ne erem</li>
 <li>Gâh Müsülmân gâh kâfir oluram, Geh günâh u geh &#8216;ibâdet kıluram</li>
 <li>Geh bahîl ü geh kerîm olur canum, Geh sakîm ü geh sahîh olur tenüm</li>
 <li>Geh vefâdâr oluram geh bî-vefâ, Geh küdûretlü oluram geh safâ</li>
 <li>Ben bu iki hâle hayrân kalmışam, Kendü yolumda perîşân olmışam</li>
 <li>Çün ne bellü er ne bellü &#8216;avratam, Kendü başuma bir agır mihnetem</li>
 <li>Her kime kim yâr u yâ kardaş direm, Kamudan anuñ etin yavlak yirem</li>
 <li>Her kime kim eylerem yüz biñ vefâ, Girü aña kıluram yüz biñ cefâ</li>
 <li>Çün iki yüzlü vü iki dillüyem, Bî-vefâlıkla cihânda bellüyem</li>
 <li>Her kimi kim cem&#8216; içinde ögerem, Girü aña bunça dürlü sögerem</li>
 <li>Günde yüz kez &#8216;ahd baglayup sıram, Kamu dürlü kişiler-ile birem</li>
 <li>Ogrılaruñ mecma&#8216;ında rehberem, Sûfilerüñ mahfilinde serverem</li>
 <li>Gâh şeyh ü gâh ruhbân oluram, Geh keşîş ü geh danışman oluram</li>
 <li>Hacca sıdk-ıla meger kim gitmedüm, Kim harâbâtı dahı terk itmedüm</li>
 <li>Bir nefes bir zâhid oluram kerîm, Bir zamân bir fâsık oluram le&#8217;îm</li>
 <li>Gâh bir &#8216;âmî oluram câm-ıla, Gâh bir &#8216;ârif oluram nâm-ıla</li>
 <li>Gâh &#8216;âbid gâh evbâş oluram, Gâh karı gâh kallâş oluram</li>
 <li>Baña bunuñ gibi hâl-ıla &#8216;aceb, Kılmaga yarar mı sîmurgı taleb<br><br>
 CEVÂB-DÂDEN-İ HÜDHÜD, ÂN SÂ&#8217;İL-RÂ NÎZ</li>
 <li>Hüdhüd eydür anda iki yollulık, Olmaya makbûl yüz biñ dillülik</li>
 <li>Bir göñülde küfr ü îmân besleyen, Derd-ile bir yirde dermân besleyen</li>
 <li>Ne Müsülmân ola ol ne ten-dürüst, Dîni eksük ola vü endâmı süst</li>
 <li>&#8216;Âk ola kamular-ıla bir olan, Kâfir ola mü&#8217;min ü kâfir olan</li>
 <li>Her kim ol erlikde dûn-himmet-durur, Er dime aña ki bir &#8216;avrat-durur</li>
 <li>Gâh zâhid gâh fâsık olmagıl, Çün muvâfıksan münâfık olmagıl</li>
 <li>İkilig-ile ne birlik idesin, Çün muhannessin ne erlik idesin</li>
 <li>Bî-basar olan kişi gözsüz-durur, İki yüzlü âdemî yüzsüz-durur</li>
 <li>Müdde&#8216;înüñ yayını yasmak gerek, İki dillünüñ dilin kesmek gerek</li>
 <li>İki yüzlü degül-iseñ gül gibi, Yüz dil-ile söyleme bülbül gibi</li>
 <li>Dünyada sen bir müzebzebsin henûz, Küfr ü îmândan mürekkebsin henûz</li>
 <li>Mü&#8217;min-iseñ küfri kogıl iy &#8216;azîz, Mescidi kılgıl kilîsâdan temîz</li>
 <li>Kimseneyi bir garazdan ögmegil, Girü aña bir garazdan sögmegil</li>
 <li>Tañrı&#8217;çun başla neye başlar-ısañ, Bî-garaz işle neyi işler-iseñ</li>
 <li>Elüme girseñ seni asa-y-ıdum, Bulsa-y-ıdum dilüñi kese-y-idüm</li>
 <li>Âdemîler derisin yırtar dişüñ, Herze söylemek-durur her gün işüñ</li>
 <li>&#8216;Ahduñı çün beklemezsin câvidân, Bes bir itden aluraksın bî-gümân</li>
 <li>İt vefâ eyler senüñ kanı vefâñ, &#8216;Âlemi yakdı senüñ cevr ü cefâñ</li>
 <li>Eylük idene yavuzlık kılmagıl, Tûtı-y-ıla karga gibi olmagıl<br><br>
 DÂSTÂN-I TÛTÎ VÜ ZÂG</li>
 <li>Bir zamânda kim külef bitmiş-idi, Bülbül anuñ vasfın işitmiş-idi</li>
 <li>Bir kişi dutar-ıdı sevdâ-y-ıla, Bir kafasda tûtıyı karga-y-ıla</li>
 <li>Biribiri hâletinden bî-haber, Karga sergîn yir-idi tûtî şeker</li>
 <li>Niçe kim tûtî şeker h&#728;ônın açar, Karga şekker üstine sergîn saçar</li>
 <li>Her şeker kim tûtıya idrâr olur, Dükeli sergîn ile murdâr olur</li>
 <li>Niçe kim bu şekkerüñ tohmın eker, Şekkerüñ ol üstine sergîn döker</li>
 <li>Tûtı ister ol kafasda sâz-ıla, Kim gazeller eyde hôş âvâz-ıla</li>
 <li>Çünki Nevrûz u Hicâz âgâz ide, Râst savtın Bûselikde sâz ide</li>
 <li>Gâh Sipâhanda kıla âhengini, Geh Rehâvîde çala hôş çengini</li>
 <li>Nâdire bir nagme âgâz idicek, Perdelerde sûz-ile sâz idicek</li>
 <li>Ol kadar kavġâ figân ider-idi, Çagıruban herzeler söyler-idi</li>
 <li>Kim bu tûtî çün olur-ıdı melûl, Ögine düşmez-idi darb-ı usûl</li>
 <li>Karga üni tûtinüñ âvâzını, Mahv ider-idi vü kamu sâzını</li>
 <li>Tûti çün ol perdeden gider-idi, Kargadan yavlak gile ider-idi</li>
 <li>Kim benüm bu karga demsâzum degül, Hem-dem ü hem-cins ü hem-râzum degül</li>
 <li>Fi&#8216;li zişt ü yavlak âvâzı yavuz, Lehçesi bî-lezzet ü sâzı yavuz</li>
 <li>Şekli nahs u sûreti Hindû gibi, Çirkin âvâzı dahı kendü gibi</li>
 <li>Ben şeker yimege okıram anı, Ol necis otlamaga iltür beni</li>
 <li>Cümle kendüye gerekin söyleye, Kamu kendü diledügin eyleye</li>
 <li>Kamu halkı kendüden alu göre, Kendüden yigden yokaru otura</li>
 <li>Ululara ihtirâm eylemeye, Kimse hakkında eyü söylemeye</li>
 <li>Nesne yapmaya ki girü yıkmaya, Bir gün azgından eyü söz çıkmaya</li>
 <li>Kimsenüñ hergiz selâmın almaya, Niçe kim eylük kılasın bilmeye</li>
 <li>Mu&#8216;cib ü bed-sîret ü hôd-bîn-durur, Anuñ-ıçun yidügi sergîn-durur</li>
 <li>Bu kafas sınsa-y-ıdı uça-y-ıdum, Sohbetinden karganuñ kaça-y-ıdum</li>
 <li>Hayf ola benüm gibi dânâ kişi, Kem ola anuñ gibi nâdân işi</li>
 <li>Tûti-y-içün karga dahı dem-be-dem, Eydür-idi kanda olsa bîş-ü-kem</li>
 <li>Kim bu yârüm mûnis ü mahrem degül, Benüm-ile hem-dil ü hem-dem degül</li>
 <li>Kendü sözi kendüzine hôş gelür, Yohsa işiden kamu nefrîn kılur</li>
 <li>Benüm ögüdüme girmez n&#8217;ideyim, &#8216;Aklı çün ol söze irmez n&#8217;ideyim</li>
 <li>Perde bilmez anuñ âvâzı-durur, Enkerü&#8217;l-asvât anuñ sâzı-durur</li>
 <li>Iñranımaz nagmelerümi benüm, Yavlak andan tenge gelmişdür canum</li>
 <li>Çün ne darb anda görürem ne usûl, Bu&#8217;l-fezâyil mi ola ol bir fodûl</li>
 <li>Ben aña gel bunça lezzet sür direm, &#8216;İşret eyle yimek içmek gör direm</li>
 <li>Ol beni açlıklara da&#8216;vet kılur, Kendü gibi hôr u bî-&#8216;izzet kılur</li>
 <li>Herze söylemekden usanmaz dahı, Nesne bilmez benden ögrenmez dahı</li>
 <li>Kime olur-ısa kemzenlik kılur, Yigligi virür alulıgı alur</li>
 <li>Başı gözi yok-durur hîç işinüñ, Zerreçe kadrini bilmez kişinüñ</li>
 <li>Bu kafasdan yazıya uçmak gerek, Konşulıgından bunuñ kaçmak gerek</li>
 <li>Hayf ola kim aña cüllâb içürem, &#8216;Ömrümi bir câhil-ile geçürem</li>
 <li>Bençe ol mümkin degüldür kim öte, Aña şol kim benden örgendi yite</li>
 <li>Gideyim kim kendü kadrini bile, Benden ayrıldugına zârî kıla</li>
 <li>Ne kadar kim tûti kargayı sıdı, Karga tûtî hicvin artuk okıdı</li>
 <li>Tûtı kargaya &#8216;adûdur dir-idi, Karga tûtıya delüdür dir idi</li>
 <li>Niçe kim ol bundan usanur-ıdı, Bu yüz ança andan igrenür-idi</li>
 <li>Ol buña bir hâr-u-hesdür dir-idi, Bu aña bir hîç kesdür dir-idi</li>
 <li>Ol buña hîç iltifât itmez-idi, Bu anı bir tereye dutmaz-ıdı</li>
 <li>Degmesi kendü yolında öginür, Her birisi kendüzini begenür</li>
 <li>Câhili &#8216;âlim gözi yok kim göre, &#8216;Âlimi câhil bulursa öldüre</li>
 <li>Cân ten ahvâlinden olmışdur melûl, Ten dahı cân &#8216;âlemin kılmaz kabûl</li>
 <li>Cân-ıla ten düzmegi müşkil ola, Cân kaçan hem-reng-i âb u gil ola</li>
 <li>Cism dîv ü &#8216;işve telbîsi-durur, Cândur âdem kim ten iblîsî-durur</li>
 <li>Hâs eydür &#8216;âm nesne bilmedi, &#8216;Âm eydür bildügini kılmadı</li>
 <li>Degmesi eydür benem hôd arada, Benden artuk kimse yokdur yörede</li>
 <li>Hasm eger düşmen görür-ise bizi, Kim görinmez bize illâ kendüzi</li>
 <li>Biz hôd anı dünyada var dimezüz, Şekker-ise kim gül-ile yimezüz</li>
 <li>Kimse-y-ile biz &#8216;adâvet kılmazuz, Düşmanumuz kimdügini bilmezüz</li>
 <li>Zîra dünyâda bilinmez kişiler, Zerre gibi dek güneşde ışılar</li>
 <li>Düşmanum kim idügin bilimezin, Dünyada ben hôd anı var dimezin</li>
 <li>Düşmanum çün bellü kişi olmadı, Eyle dut kim dünyaya hôd gelmedi</li>
 <li>Gaybet-ile ne etini yiyeyim, Bilmedügüm kişiye ne diyeyim</li>
 <li>Şarlunuñ çün gussasında olmazuz, Şarda kimse var mı yok mı bilmezüz</li>
 <li>Biz cihânda bilineni bilürüz, Anuñ-ıçun şarlu terkin kıluruz</li>
 <li>Sen cihân serverlerin kılgıl temîz, Yohsa şar da&#8216;vâsuz olmaz iy &#8216;azîz</li>
 <li>Çün becid şar kaygusında olmazuz, Şar tolu halk u birisin bilmezüz</li>
 <li>Niçe kim &#8216;âlemde fikret kıluruz, Şarda Gülşehrî adını bilürüz</li>
 <li>Ol birez ili dutar-ısa revâ, Yohsa cüz sîmurga değmez bir hevâ</li>
 <li>Zîra bu ilde kim aslanlar azar, Degme köyde yüz senüñ gibi gezer</li>
 <li>Biz ne ilüñi bilürüz ne seni, Taşdur iki yüzlünüñ yüzi göni<br><br>
 SU&#8217;ÂL KERDEN-İ SÂYİL-İ DÎGER, EZ HÜDHÜD DER BEYÂN-I ÂN Kİ, TAHKÎK ÇİST VE TAKLÎD ÇİST, KUDÂMEST</li>
 <li>Biri eydür i&#8216;tikâdum var dürüst, Hak yolında degülem dînde süst</li>
 <li>Ne ki baña Tañrı&#8217;dan söylediler, Yâ Resûl&#8217;ından beyân eylediler</li>
 <li>Kamusına ben inandum cân bigi, Küfri hergiz sanmadum îmân gibi</li>
 <li>Tañrı emrin yirine getürürem, Emr-ile her bir işi bitürürem</li>
 <li>Emr-i ma&#8216;rûfı vü nehy-i münkeri, Bekledüm şöyle ki bir kân gevheri</li>
 <li>Şer&#8216; hükmin bekledüm bir cân gibi, Derdümi terk itmedüm dermân gibi</li>
 <li>Kamu kişi kavlına inanuram, Dükelini kendü gibi sanuram</li>
 <li>Eydürem kimse nite egri ola, Ergiyi vü togruyı Tañrı bile</li>
 <li>Kamu halka var bizüm ikrârumuz, Kimsenüñ hâline yok inkârumuz</li>
 <li>Biz dükeli halkı sanuruz eyü, Yavuz olur-ısa kendüye kayu</li>
 <li>İ&#8216;tikâdumı dürüst eylemişem, Hakka vü nâ-hakka süst eylemişem</li>
 <li>Tañrı&#8217;nuñ farzın getürdüm yirine, Sünnetin Paygâmberüñ kıldum yine</li>
 <li>Sıdk-ıla on altı kez hacc itmişem, Ka&#8216;be şehrinden Minâ&#8217;ya gitmişem</li>
 <li>Mâlumuñ virdüm zekâtın ehline, Müşkil işlerüñ yapışdum sehline</li>
 <li>Çünki Şa&#8216;bân ayı eyledi hurûc, Kamu endâmum-ıla dutdum oruç</li>
 <li>Bid&#8216;ata hîç iltifât eylemedüm, Kasd-ıla hergiz yalan söylemedüm</li>
 <li>Uymadum bâtın-ıla her dehriye, İ&#8216;tikâdı bagladum Gülşehrî&#8217;ye</li>
 <li>İ&#8216;tikâd assı kıla mı kişiye, Kim anuñ ılduzı anda ışıya<br><br>
 CEVÂB DÂDEN-İ HÜDHÜD, ÂN SÂ&#8217;İL-RÂ NÎZ</li>
 <li>Hüdhüd eydür i&#8216;tikâd assı kıla, Âdemîye anda vü ecrin bile</li>
 <li>Her kimüñ kim i&#8216;tikâdı yok-durur, Tâ&#8216;atı az u günâhı çok-durur</li>
 <li>Mu&#8216;tekid bürhân-ıla olur-ısañ, Hüccet-ile her sözi bilür-iseñ</li>
 <li>İ&#8216;tikâduñı kişi egemeye, Seni hakdan bâtıla çekemeye</li>
 <li>Yohsa taklîd-ile inanur-ısan, Sâni&#8216;i sen bildügüñ sanur-ısañ</li>
 <li>Hüccetiyle dehri seni aldaya, Sâni&#8216; ol sen sanduguñ degül diye</li>
 <li>Sen cevâbın virimeyesin anuñ, Zîra bürhân-ıla bilmedi canuñ</li>
 <li>İ&#8216;tikâduñ döne vü kalmaya uz, Zîra îmânda mukallidsin henûz</li>
 <li>İlla çün bürhân-ıla añlayasın, Mantıkînuñ hüccetin tañlayasın</li>
 <li>Eydesin masnû&#8216;a bir sâni&#8216; gerek, Zîra her mecmû&#8216;a bir Câmi&#8216; gerek</li>
 <li>Sâni&#8216; olmaz-ısa bu masnû&#8216;a pes, Kendüye sâni&#8216; ola iy hîç kes</li>
 <li>Nesne kendü sâni&#8216;i nite ola, Yâ bu söz &#8216;akla kaçan togru gele</li>
 <li>Sâni&#8216; ü masnû&#8216; bir nesne kaçan, Ola iy &#8216;aklı hevâsından seçen</li>
 <li>Bir-durur Sâni&#8216; kim anuñ misli yok, Ol yaratdugı cihânda sun&#8216;ı çok</li>
 <li>Zâtı-y-ıla vâcib oldur iy &#8216;azîz, Kim virür her türlü halka bir temîz</li>
 <li>Halk çokdur ol yaluñuz bir-durur, Biri çok sanan kişi kâfir-durur</li>
 <li>Döriden vâcib-durur zâtı-y-ıla, Döriyen mümkindür âlâtı-y-ıla</li>
 <li>Vâcib oldur kim hemîşe olısar, Dâyimâ var-ıdı vü hem kalısar</li>
 <li>Mümkin ol kim gâh ola gâh olmaya, Gâh kala &#8216;âlemde vü gâh kalmaya</li>
 <li>Nesneyi ol dâyim olan yarada, Gâh olan gâh olmayan ne döride</li>
 <li>Gâh olan gâh olmayanı aradan, Girü ol dâyim olandur yaradan</li>
 <li>Nakle &#8216;aklı eylegil her sözde yâr, Mu&#8216;takid bürhân-ıla ol zînhâr</li>
 <li>Sen muhakkik ol ki rengüñ solmaya, Kim mukallidler Müsülmân olmaya</li>
 <li>Degme dîküñ ileyine bir çanak, Koma görgil kim ne var içinde bak</li>
 <li>Her misi &#8216;âlemde altun sanmagıl, Degme taşı dürr-i meknûn sanmagıl</li>
 <li>Kapuda oturur-ısañ kim gele, H&#728;ôca ol ev iki kapulu ola</li>
 <li>İ&#8216;tikâdum var diyü aldanmagıl, Degme bir dîvi Süleymân sanmagıl</li>
 <li>Sun&#8216;a sâni&#8216; dimegil dehrî gibi, Hâlık&#8217;uñı añla Gülşehrî gibi</li>
 <li>Kim Süleymân&#8217;a selâm eyleyesin, Mantıku&#8217;t-tayr&#8217;ı tamâm eyleyesin</li>
 <li>Çok Süleymân sanduguñ bir mûr ola, Bilmedügüñe irâdet kûr ola</li>
 <li>Çok kerâmetler cihânda rîv-idi, Ança Âsaf adlu kim bir dîv-idi</li>
 <li>Ol hakîm-ile bilüñ ol gözsüzi, Añlañuz kim niçe açıldı gözi<br><br>
 MESEL ÂVERDEN-İ HÜDHÜD, BER-HÔD DÂSTÂN-I NÂ-BÎNÂ-YI, MÂDER-ZÂD</li>
 <li>Çün biz añavuz ulu Tañrı adın, Siz ta&#8216;âlallah diñüz key ulu adın</li>
 <li>Biz dürûd eyleyiçek her bir ere, Siz tahiyyât irürüñ Peygâmber&#8217;e</li>
 <li>Eylük ide ögüdümüz işiden, Hîç yavuzlık bulmaya eylük iden</li>
 <li>Eyü diyen kişiler ögüt vire, Eyü devletlüler ögüde gire</li>
 <li>Niçe kim az olısar va&#8216;z işiden, Çok olısar şarda va&#8216;ızlık iden</li>
 <li>Çünki va&#8216;iz pendini diñleyesin, Yazugum çokdur diyüp iñleyesin</li>
 <li>Bir iki gözüñ yaşını sıkasın, Çünki vâ&#8216;iz meclisinden çıkasın</li>
 <li>Girü kendü işüñe başlayasın, Dahı çogırak yazuk işleyesin</li>
 <li>Kimse yok kim vâ&#8216;ız ögüdin dutar, Yohsa konşı ölümi vâ&#8216;ız yiter</li>
 <li>Benüm işüm senüñ-ile söz-ile, Ol hakîm işidür ol gözsüz-ile</li>
 <li>Kim meger bir anadan bir nâmdâr, İki gözsüz dogmış-ıdı dil-figâr</li>
 <li>Hîç rengüñ şeklini bilmez-idi, Dise dahı aña fehm olmaz-ıdı</li>
 <li>Gönli içinde becid aglar-ıdı, Degme rengüñ sûretin baglar-ıdı</li>
 <li>Saru kızıl sûreti böyle ola, Dir-idi vü gök yeşil eyle ola</li>
 <li>Ak karanuñ sûretin hem bî-gümân, Baglar-ıdı göñli içinde revân</li>
 <li>Yog-ıdı şek hergiz öginde bile, Kim kızıl ak rengi ayruksı ola</li>
 <li>Erdi bir kehhâl-ı hâzık otı çok, Gördi gözsüzi kim iki gözi yok</li>
 <li>Eydür iy gözsüz gözüñ gel açayım, Oduñ üstine sovuk su saçayım</li>
 <li>Kim ögüñde bigi kılasın taleb, Kim bu taşragıya beñzer mi &#8216;aceb</li>
 <li>Gözsüz eydür gözümi açsa-y-ıduñ, Odumuñ üstine su saçsa-y-ıduñ</li>
 <li>Kim bu göñlümdekiyi göre-y-idüm, Nem varın kamu saña vire-y-idüm</li>
 <li>Dünya varlıgı göz-ile añlanur, Gözsüz işi yidilüben tañlanur</li>
 <li>Tîre gözsüzlikden oldı baña hâl, Göz gerek baña gerekmez mülk ü mâl</li>
 <li>Degme rengüñ çok işitdüm zikrini, Eyledüm göñlümde şekl ü fikrini</li>
 <li>Hîç rengüñ sûretin çün görmedüm, Sûretinüñ fikrini terk urmadum</li>
 <li>Gözüm aç kim degme rengüñ sorayım, Adını vü sûretini göreyim</li>
 <li>Kim muvâfık mı benüm endîşeme, Yonılur mı bu girihler pîşeme</li>
 <li>Vardı ol göz açıcı göz açmaga, Yidi ev yapdı göze ot saçmaga</li>
 <li>Ev biribirinüñ içinde durak, Altısından evvel ev karañırak</li>
 <li>Evlerüñ yidinçisi taşra olur, Ayduñ u kızıl yeşil nakşı tolur</li>
 <li>Yazlu dîvarında nakşı yakşı çok, Olmaya bir reng kim ol evde yok</li>
 <li>Gözsüzi karañu ive givirür, Bir mum ileyinde hôş yanadurur</li>
 <li>Gözin açar yidi gün tîmâr ider, Andan ol evden ikinçiye gider</li>
 <li>Degme evde yidi gün otın saçar, Andan ol taşra yidinçiye gider</li>
 <li>Gözsüz ol yidinçi evde çün durur, Gözi açılmış olur bakar görür</li>
 <li>Ol evi kim yavlak aydın u ulu, Kamu dürlü reng ü nakş-ıla tolu</li>
 <li>Eydür iy üstâd bu nakş u nigâr, Ne-durur bu evde yazlu şâhvâr</li>
 <li>Eydür ol kızıl yeşil ak u saru, Kim işitmiş olasın çok ilerü</li>
 <li>Yazlu bu eyvândagı anlar-durur, Ne kim işitdüñ-ise bunlar-durur</li>
 <li>Şoldur ak şoldur kızıl şoldur yeşil, Şunı gök añla ve şunı saru bil</li>
 <li>Gözsüz eydür benüm agum kızılum, Kim ögümde dutar-ıdum iy ulum</li>
 <li>Beñzemez bu ak-ıla bu kızıla, Yeşilüm hîç beñzemez bu yeşile</li>
 <li>Akı hem bunuñ gibi sanmaz-ıdum, Karaya hem böyle inanmaz-ıdum</li>
 <li>Azrakı ayruksırak sanur-ıdum, &#8216;Ūdıya ayruksı inanur-ıdum</li>
 <li>Göñlümüñ içinde rengüm çok-durur, İlla birisi bu evde yok-durur</li>
 <li>Her ne şekli kim göñülde bagladum, Görmedügüm içün anı agladum</li>
 <li>Çünki gördüm yavlak ırag-ıdı ol, Sandugumdan bunça biñ ferseng yol</li>
 <li>Senüñ ag u kızıluñ eyvândadur, Bilmezem kim benüm agum kandadur</li>
 <li>Bu-y-ısa kızıl bes ol kızıl kanı, Bu yeşil-ise pes ol yeşil kanı</li>
 <li>Kamu rengüñ sûretin gördüm &#8216;ayân, Göñlüm içinde benüm rengüm hemân</li>
 <li>Benüm akumdan delim ayruk bu ak, Ol kızıldan bu kızıl yavlak ırak</li>
 <li>Niçe kim beñzedürem kılup kabûl, Gördügüm göñlümdeki gibi degül</li>
 <li>Ol hakîm eydür hakîkatdan mecâz, Çok ırak düşmiş-durur iy ser-firâz</li>
 <li>Her ne kim işidesin ya sorasın, Andan ayruksı ola çün göresin</li>
 <li>Degme baş içinde bir sevdâ durur, Kimse bilmez kim hakîkat ne-durur</li>
 <li>Degme kişi bir yola der-mândedür, Kim bilür kim maslahatlar kandadur</li>
 <li>Her yola bir yol dahı oldı &#8216;adû, Kamu yolda eylük olmışdur eyü</li>
 <li>Çün yoluñı bilmedüñ kim ne-y-imiş, Eylük it kim kamu yolda key-imiş</li>
 <li>Cânuñ ol gözsüz-durur iy nâmdâr, &#8216;Akluñ ol hâzık hakîm-i rûzgâr</li>
 <li>Ol karañu ev &#8216;ademdür bî-gümân, Ol ikinçi ev ata sulbı hemân</li>
 <li>Ana karnını üçinçi ev kıl, Tıfl hâlini dahı dördinçi bil</li>
 <li>Ol beşinçi ev yigitlik yolıdur, Ol kim altınçı kocalık hâlidür</li>
 <li>Ol yidinçi ev ölümden soñra hôş, Âhiretdür kim ileyüñdedür uş</li>
 <li>Âhiret kasrına çün kim varasın, Ne ki göñlüñdedür anı göresin</li>
 <li>Ne ki merhem sanduñ anda dâg ola, Ne ki kara gördüñ anda ag ola</li>
 <li>Bunçaları bunda ulu sorasın, Anda kamudan kiçirek göresin</li>
 <li>Bunçaları bunda kiçi sanasın, Anda ululıgına inanasın</li>
 <li>Niçe begler anda kul gibi ola, Niçe kullar anda sultânlık bula</li>
 <li>İy niçe &#8216;âmî kim anda hâs ola, İy niçe &#8216;âlim ki bî-ihlâs ola</li>
 <li>Bundagı ulu riyâdan toludur, Ulu ol-durur kim anda uludur</li>
 <li>Bunçalar kim eydeler biz &#8216;âkıluz, Olmayalar anda &#8216;akl içinde uz</li>
 <li>Bunçalar kendüzin uçmaklık sana, Anda tamuda teni oda yana</li>
 <li>Bunçalar ben tamulıgam diyeler, Anda anı uçmak ehli sayalar</li>
 <li>Bunça kişi da&#8216;vi &#8216;âşıklık kıla, Anda kamu da&#8216;vası yalan ola</li>
 <li>Niçe kişi ben Müsülmânam diye, Anı Hak anda gavurlardan saya</li>
 <li>Niçe şeyh ol arada yoldan kala, Menzilet anda mürîdinüñ ola</li>
 <li>Bunça âhîlar riyâyî bulına, Terbiye anda hudâyî bulına</li>
 <li>Bunça işi Hakk-ıçun işler kişi, Kim yüzine urılısar ol işi</li>
 <li>Şimdi uyırsın kaçan uyanasın, Öldügüñden uykudan uyanasın</li>
 <li>İrte olsun kim göresin iy hoca, Kim karañuda kimi kuçduñ gice</li>
 <li>Toz açılsun kim göre yolı bilen, Kim eşeklü mi ya atlu mı gelen</li>
 <li>Eylük it yâra ki her yolda kişi, Eylüginden yig bilinmeye işi</li>
 <li>Çok kişi üzdi kopuzınuñ kılın, Söylemedi kimse Gülhşehrî dilin</li>
 <li>Eyle datlu dökdi azgından sözi, Kim dilini yiyüyazdı kendüzi</li>
 <li>Şâd ol iy her dâsitânı sâz iden, Dükedüben bir dahı âgâz iden<br><br>
 SU&#8217;ÂL KERDEN-İ SÂ&#8217;İL-İ DÎGER, EZ HÜDHÜD DER &#8216;İLM</li>
 <li>Birisi eydür ki &#8216;ilmüm çok-durur, Olmaya bir fen ki bende yok-durur</li>
 <li>Dünya işin &#8216;ilm-ile tañlamışam, Hadd ü resmin her sözüñ añlamışam</li>
 <li>Her fenüñ irişmişem tahkîkına, Kim tasavvurdan gidem tasdîkına</li>
 <li>Kim kılur-ısa lugat ta&#8216;rîfini, Benden ögrenmek gerek tasrîfini</li>
 <li>Nahv-ıla i&#8216;râbı yavlak kıluram, Ref&#8216; ü nasb u cerr ü cezmi bilürem</li>
 <li>Hikmeti vü hey&#8216;eti vü mantıkı, Añladum yavlak u bildüm tahkîkî</li>
 <li>Ben Mecestî &#8216;ilmini çün söylerem, Hendese &#8216;ilminde eşkâl eylerem</li>
 <li>Çün mürâyâ &#8216;ilmini şerh iderem, Cüst ilâhîden hilâfa giderem</li>
 <li>&#8216;İlmi çün iledürem ma&#8216;lûmına, Lâzımı irürürem melzûmına</li>
 <li>&#8216;İlletüñ añladuram ma&#8216;lûlını, Fâ&#8216;ilüñ gösterürem mef&#8216;ûlını</li>
 <li>Göklerüñ pergâlını cedvel kılam, Kim nücûmuñ müşkilini hal kılam</li>
 <li>Ben ki İklîdis&#8217;de yavlak mâhirem, Kim tabî&#8216;iyle o tıbda kâdirem</li>
 <li>Tahta remliyle cihânı bî-hicâb, Arpa arpa eyledüm yüz kez hisâb</li>
 <li>Mümkinât ahvâlini key tañlaram, Mümteni&#8216;den vâcibi hôd añlaram</li>
 <li>Müstedillem çün ki isti&#8216;mâl idem, Mâlikî mülkinden istidlâl idem</li>
 <li>Medresede bunça tahsîl eyledüm, &#8216;İllete yüz dürlü ta&#8216;lîl eyledüm</li>
 <li>Hem usûl-i dîn-ile ma&#8216;mûr-ıdum, Hem usûl-i fıkh-ıla meşhûr-ıdum</li>
 <li>Ol müderris kim mu&#8216;îd olan benem, Müstefîdîne müfîd olan benem</li>
 <li>Degme bir &#8216;ilmi ki ta&#8216;rîf eyledüm, Bir risâle anda tasnîf eyledüm</li>
 <li>Ben rukūmı yazar-ısam deftere, Dercini kıla &#8216;Utârid yüz pare</li>
 <li>Gökleri çün bahs idem ashâb-ıla, Yüz rasad baglayam usturlâb-ıla</li>
 <li>Çün vücûduñ bilem istihsânını, Her delîlüñ getürem bürhânını</li>
 <li>Lafzı bilür va&#8216;izem i&#8216;lâl-ıla, Lafzı bilmez degülem i&#8216;mâl-ıla</li>
 <li>Niçe kim mescidde meclis eylerem, Tañrı vü peygâmberinden söylerem</li>
 <li>Çün edebde hutbeler imlâ kılam, İsm ü fi&#8216;l ü harf-ile inşâ kılam</li>
 <li>Vezn-ile çün şi&#8216;ri taktî&#8216; eyleyem, San&#8216;atın tecnîs ü tarsî&#8216; eyleyem</li>
 <li>Şimdi kim her &#8216;ilmi añladum tamâm, Kalmadı bilmedügüm fen ve&#8217;s-selâm</li>
 <li>Benden işit her sözüñ takrîrini, Kim kılam her âyetüñ tefsîrini</li>
 <li>Çün ehâdisüñ beyânın kıluram, Ol ki Rabbânî-durur hem bilürem</li>
 <li>Çünki âyetden hadîs ihrâc idem, Fıkh ilmin anda istihrâc idem</li>
 <li>Vâcib ü farz u mubâh ü müstehab, Her biri benden kılur hükmin taleb</li>
 <li>Çün hakîkatdan mecâzı añladum, Bu kamu nâz u niyâzı tânladum</li>
 <li>İhtisâr itdüm dekâyık &#8216;ilmine, Kim meger irem hakâyık &#8216;ilmine</li>
 <li>Yohsa nârıncât-ıla çün tañlaram, Sîmiyâ vü kîmiyâyı añlaram</li>
 <li>Benden oldı ister-iseñ hôd &#8216;ayân, Dünyada &#8216;ilm-i ma&#8216;ânî vü beyân</li>
 <li>Çün ferâyiz &#8216;ilmini kıldum hisâb, Bildüm uht u ibn sehmin bî-hicâb</li>
 <li>Hâlını bildüm eb ü ümmüñ girü, Ben hisâbını iletdüm ilerü</li>
 <li>Her kim ol on iki &#8216;ilmi hal kıla, Istılâhumdan beni hôd ol bile</li>
 <li>Kim hünermend-ise beni añlaya, Yohsa câhiller bu sözi tañlaya</li>
 <li>Bildügümi sakınam her dehriden, Bilmedügümi soram Gülşehri&#8217;den</li>
 <li>Böyle şerh ü bast kılmak her feni, Mantıku&#8217;t-tayr&#8217;ında &#8216;Attâr&#8217;uñ kanı</li>
 <li>Böyle kılmak degme bir &#8216;ilmi temîz, Görmeye düşinde &#8216;Attâr iy &#8216;azîz</li>
 <li>&#8216;İlmüñ anda i&#8216;tibârı ola mı, Cevheri kimse &#8216;arazdan bile mi<br><br>
 CEVÂB DÂDEN-İ HÜDHÜD, ÂN SÂ&#8217;İL-RÂ NÎZ</li>
 <li>Hüdhüd eydür &#8216;ilm eri sultân ola, &#8216;Âlim ü câhil kaçan yeksân ola</li>
 <li>&#8216;Âlim olmayan kişi câhil-durur, Câhil-ile söylemek müşkil-durur</li>
 <li>&#8216;Âlimüñ cennât u hurremdür yiri, Câhilüñ anda cehennemdür yiri</li>
 <li>Âdemî hayvân olandan yig-durur, Dîv olan nâdân olandan yig-durur</li>
 <li>Bildügini işlemek baglar hayâl, Bilmedügin işlemek ola muhâl</li>
 <li>Müşterî iner-ise gökden henûz, Aña añlanmaya yirde bu rumûz</li>
 <li>Yirde var kişi ki gök esrârını, Eyle añladı ki yâr agyârını</li>
 <li>&#8216;Âmilerüñ sohbeti dilgîr ola, Ehl-ile nâ-ehl kaçan bir ola</li>
 <li>&#8216;Âlimüñ uykusı bî-&#8216;illet-durur, Bilmeyenüñ tâ&#8216;atı zillet-durur</li>
 <li>&#8216;Âlim ol yig kim girü &#8216;âmil ola, Dîn anuñ yigrek ki sâhib-dil ola</li>
 <li>&#8216;İlm-ile çün olmaya bile &#8216;amel, Ol hamâla ta&#8216;nalar ura cemel</li>
 <li>Bilüp işlemedügüñ lâ-şey-durur, Bildügüñi işler-iseñ key-durur</li>
 <li>Hırsı yavlak &#8216;ilm-ile kuvvet duta, &#8216;Âlemi bir söz-ile &#8216;âlim uta</li>
 <li>Diler-ise hakkı bâtıl eyleye, İster-ise bâtılı hak söyleye</li>
 <li>Sadlayınça bunça &#8216;ilmi iy &#8216;azîz, Bulsa yig bir &#8216;ilm-ile birez temîz</li>
 <li>Dimek işlemek katında neng ola, Bundan aña elli biñ ferseng ola</li>
 <li>Durmadı îmân evinde bî-halel, Her teni kim olmadı &#8216;ilm ü &#8216;amel</li>
 <li>Çok köyindüñ illa puhte olmaduñ, Bildüñ illâ bildügüñi kılmaduñ</li>
 <li>Şekker-ile baluñ añladuñ adın, İlla hergiz bilmedüñ yiyüp dadın</li>
 <li>Hırsa her kim &#8216;ilm-ile meftûn ola, Şem&#8216;-ile gice ogurlıga gele</li>
 <li>Ogrı evde kethuda olsa n&#8217;ide, Bir ilançuk ejdehâ olsa n&#8217;ide</li>
 <li>&#8216;İlmi çün kim mekr-içün hâsıl kıla, Hîle-y-ile hakları bâtıl kıla</li>
 <li>Kimse aña rişvet okın çün ata, Elli biñ kez bir pula dînin sata</li>
 <li>Anda kim her zahm yüz merhemçedür, &#8216;Âlimüñ yazugı bir &#8216;âlemçedür</li>
 <li>Deñiz olduñ-ısa gavgâ kılmagıl, Gemide ol nahvi gibi olmagıl</li>
 <li>Nahvı Gülşehrî bilür yavlak hîç, Bahs içinde kavmı kılmaz girde hîç<br><br>
 HİKÂYET</li>
 <li>Gemiye oturdı bir nahvî meger, Sandı kim deñizde yok havf u hatar</li>
 <li>Gemiçi gemiyi düzedür-idi, Bâdbân agacın uzadur-ıdı</li>
 <li>Geh gemide olur-ıdı gâh suda, Gemiçinüñ işi oldur pes n&#8217;ide</li>
 <li>Bir gice kim bâdbân kurmış-ıdı, Nahvınuñ katında oturmış-ıdı</li>
 <li>Gemiçiye nahvı eydür iy &#8216;azîz, Nahv-ıla lafzı kılur mısın temîz</li>
 <li>Hîç nahıv okıduguñ var mı senüñ, Kim hüner hâsıl kıla cân u tenüñ</li>
 <li>Ref&#8216; ü nasb u cer nedür bilür misin, Fâtihâ i&#8216;râbını kılur mısın</li>
 <li>Eydür armadum ben ol müşkilde rây, Nahvı eydür yarı &#8216;ömrüñ yoga say</li>
 <li>Nahvı okımaduñ-ısa bî-gümân, Yarı &#8216;ömrüñ fâni olmış iy fulân</li>
 <li>Gemiçiyi hasta kıldı bu hitâb, İlla ol dem vermedi aña cevâb</li>
 <li>Kim hatâdan her kim añladı savâb, Her su&#8217;âle vire vaktında cevâb</li>
 <li>Gemi bir girdâba düşdi nâgehân, Gemiçi nahvîye eydür iy fülân</li>
 <li>Hîç deñizde yüzmek ögrendüñ midi, Yâ suya düşesüñi sanduñ mıdı</li>
 <li>Eydür ol ahvâli hîç ögrenmedüm, Deñiz içine giresüm sanmadum</li>
 <li>Kamu dürlü &#8216;ilm ü hikmet bende var, İlla bir yüzmek kim ol fen sende var</li>
 <li>Gemiçi nahvıya eydür pes kamu, &#8216;Ömrüñ oldı şimdi fânî iy &#8216;amû</li>
 <li>Yüziçi suda el ayak urısar, Yüzmeyen &#8216;ömri fenâya varısar</li>
 <li>Gemiçiye sorma kim nahvı mısın, Gemiye sor kim deñiz mahvı mısın</li>
 <li>Mahv-ıla kurtıla deñizden kişi, Yohsa nahv-ıla kaçan bite işi</li>
 <li>Mahv işe gelür deñizde iy refîk, Nahv-ıla kesmege yaramaz tarîk</li>
 <li>Nahvı bunda mahviler hîçe saya, Mahv-ısañ kayırmadın düşgil suya</li>
 <li>Yüzemez-iseñ suda çün ölesin, Da&#8216;vılaruñdan kamu kurtılasın</li>
 <li>Ölü başına su ayagın ura, Diri deñizden kaçan cân kurtara</li>
 <li>Nahv-ıla añlamayasın bu dili, Mahv-ıla hall idesin bu müşkili</li>
 <li>Nahv-ıla tenhâ bulınmaz bu &#8216;ilel, &#8216;İlm-ile yaluñuz olmaz bu &#8216;amel</li>
 <li>Nahvı deñizde elüñ kaçan duta, Mahv olıçagın meger işüñ bite</li>
 <li>&#8216;İlm oldur kim Hak&#8217;a rehber ola, Cehl ola kim ilede ayruk yola</li>
 <li>&#8216;İlm çün senden seni alımadı, Mislerüñi kîmiyâ kılımadı</li>
 <li>Nahv-ıla Gülşehri i&#8216;râbı bilür, Mahv olıcak kamusından kurtılur</li>
 <li>Kamu nev&#8216;üñ bildi cim ü faslını, İlla dahı añlamadı aslını</li>
 <li>Fıkh fıkha nahva nahvı sarfa sarf, Asla kavuşmakdur iy yâr-ı şikref<br><br>
 SU&#8217;ÂL KERDEN-İ SÂ&#8217;İL-İ DÎGER, EZ HÜDHÜD DER &#8216;ADL</li>
 <li>Birisi eydür &#8216;adâletdür işüm, Memleketde &#8216;adl-ıla hôşdur başum</li>
 <li>Hükm-ile bir derde yüz dermân, &#8216;Adl-ıla bir kurdı bir çoban kılam</li>
 <li>Zulm-ıla &#8216;âdıllıgum çün ayrışa, Kurd-ıla mülkümde koyun barışa</li>
 <li>Ben siyâset diler-isem sürmege, Korka togan keklige zahm urmaga</li>
 <li>&#8216;Âlemi çün &#8216;ilm-ile karışduram, Od-ıla suyı bile barışduram</li>
 <li>İl içinde eyledür hükmüm revân, Kim kıla emrüm zemîni âsumân</li>
 <li>Halkı sag u kavmı bî-kaygu-durur, Nergisüñ gözi meger sayru-durur</li>
 <li>Niçe kim hükmümde ola rûzigâr, Gülleri eylemeye âzürde hâr</li>
 <li>&#8216;Adlüm-ile şâdmân oldı cihân, Bir benefşe kaygulu kaldı hemân</li>
 <li>Uyku eyle hôş gelür halka tamâm, Kim cihân eydür ki en-nâsu niyâm</li>
 <li>Hâdisâtuñ nakşını düzdi felek, Defterinden eyledi bir kezde çâk</li>
 <li>Yirde dihkân ez-kader renc iledür, Tarladan anbârına genc iledür</li>
 <li>&#8216;Adl-ıla da&#8216;vî kılam u güç yete, Kim tohumsuz dahl yerlerde bite</li>
 <li>Mülk insâfumdan ârâyiş bula, Halk ihsânumdan âsâyiş bula</li>
 <li>Çün benüm &#8216;adlüm eline geçeler, Bâz u tîhû bir havâda uçalar</li>
 <li>Çün Ferîdûn gibi &#8216;adl ü dâd idem, Hâtim ü Kisrî revânın şâd idem</li>
 <li>&#8216;Adl ol sultân katında geçe mi, Pâdişâh insâf câmın içe mi</li>
 <li>&#8216;Adlı Gülşehrî bize şerh eyledi, Zulm zikrin dahı yavlak söyledi<br><br>
 CEVÂB DÂDEN-İ HÜDHÜD, ÂN SÂ&#8217;İL-RÂ NÎZ DER &#8216;ADL</li>
 <li>Hüdhüd eydür &#8216;adl ser-leşker-durur, Dîne püşt ü devlete yâver-durur</li>
 <li>&#8216;Adl-ıla mülke bekâ hâsıl ola, Zulm-ıla mülke bekâ müşkil ola</li>
 <li>Kâfir ü &#8216;âdil delim yig ehl-i dâd, Kim Müsülmân ola vü zâlim-nihâd</li>
 <li>Zulm bunça milketi vîrân kıla, Kim girü &#8216;adl anı âbâdân kıla</li>
 <li>&#8216;Adl-ıla dutdı Ferîdûn &#8216;âlemi, Zulm-ıla Dahhâk öldürdi Cem&#8217;i</li>
 <li>&#8216;Âdilüñ sâzı yaraşur oynuma, Zâlimi öldür yazugı boynuma</li>
 <li>&#8216;Adl-ıladur şer&#8216; bünyâdı kavî, &#8216;Adl-ıçun öger kişi Keyhusrev&#8217;i</li>
 <li>&#8216;Adl-ıla her resm ü haddi bildürüñ, Zâlimi bulur-ısañuz öldürüñ</li>
 <li>Zulm-ıla milket kamu vîrân ola, &#8216;Adl-ıla vîrânlar âbâdân ola</li>
 <li>Zâlimi boynından ilkin asalar, Andan ellerin dibinden keseler</li>
 <li>Kurda beñzer zulm kurdı besleme, Emrini dutma vü hükmin esleme</li>
 <li>Toklıgında mukbil işüm var diye, Karnı açukdukda dahı issin yiye</li>
 <li>Zâlimüñ bir gün ki cânın alalar, Zulmına aña havâle kılalar<br><br>
 DÂSTÂN-I GÜRG Kİ SÂHİBEŞ-RÂ, HORDE BÛD</li>
 <li>Biregü bir kurdı hôş besler-idi, Kurd anuñ hükmin &#8216;azîm esler-idi</li>
 <li>Tok iken yimege kasd itmez-idi, İssini vü diş-ile dutmaz-ıdı</li>
 <li>Bu aña etleri yidürür-idi, Kendünüñ şükrini didürür-idi</li>
 <li>Bir gün ayrukdan gıdâ bulımadı, Kurd aç, sabr itmege kalımadı</li>
 <li>Kendüzini besleyeni hôş yidi, Fârig oldı vü zihî toydum didi</li>
 <li>Kurd, karnı toymagı cehdin kılur, Yohsa yâdı ya bilişi ne bilür</li>
 <li>Ayrugı yidürmag-ıçun zînhâr, Kendüzüñe kurdı hîç eyleme yâr</li>
 <li>Küfr işi ayruk sen îmân sanmagıl, Zâlimi hergiz Müsülmân sanmagıl</li>
 <li>Yiyelüm, câm içelüm cân koyalum, Bir mesel buña münâsib diyelüm</li>
 <li>Zâlimüñ zînhâr bakma yüzine, &#8216;Adli Gülşehrî kılur kendüzine<br><br>
 DÂSİTÂN-I RÛBÂH VE FERMÂN, H&#728;ÂNDEN BE-CÂNVERÂN</li>
 <li>Tañrı &#8216;âdildür sever &#8216;âdilleri, Hal kılur tevfîk-ıla müşkilleri</li>
 <li>Pâdişâha &#8216;adl çün rehber ola, Milketinüñ topragı gevher ola</li>
 <li>Ermedin &#8216;âdil revânı berzaha, Zâlimüñ cânı karışdı dûzaha</li>
 <li>Anda kim her bir sevâbı göreler, &#8216;Adli ilkin pâdişâhdan soralar</li>
 <li>Şekkeri güllere katup yiyelüm, Bu meselde bir hikâyet diyelüm</li>
 <li>Kim meger bir yazıda bâg ergavân, Bitmiş-idi yöresinde za&#8216;ferân</li>
 <li>Tagda tavşanlar kamu dirildiler, Dükeli dilkü katına geldiler</li>
 <li>Kim bu sultân itleri ança bizi, Dutdılar kim kan-ıla toldı yazı</li>
 <li>Gel bize sultândan algıl bir misâl, Kim saça su yüzine âb-ı zülâl</li>
 <li>Kim bizi dutmayalar itler dakı, Yohsa zevkumuz gider Tañrı hakı</li>
 <li>Pâdişâh fermân viricegin bize, Dutmasun diyü dahı itler size</li>
 <li>Kim-durur fermânumuzı dutmayan, Pâdişâhuñ hükmini işitmeyen</li>
 <li>Sen bize rehber yitersin dünyada, Kim bizi menzilümüze ilede</li>
 <li>Gürz-ile kılıç gerek cevşenlere, Pîşvâ dilkü yiter tavşanlara</li>
 <li>Dilkü eydür re&#8217;yüñüz yavlak eyü, Yok-durur bu danışıkda hîç kayu</li>
 <li>İlla çok çobançılık var dünyada, Kim bile kim degmesi bize n&#8217;ide</li>
 <li>Giceye degin karâr eyleyelüm, Gice bu sırrı şaha söyleyelüm</li>
 <li>Her biri dilküyi yüz dürlü öge, İtlere kakıyu sekbâna söge</li>
 <li>Giceye degin karâr eylediler, Bunça tedbîri bile söylediler</li>
 <li>Çün gice müşkin çâr örtündi başa, Gitdi gündüz şâhidi yüzin yaşa</li>
 <li>Dün gurâbı kanadın açdı yene, Gün hümâsı yuvadan uçdı yene</li>
 <li>Yarsı geçdi gicenüñ uyku-y-ıla, Toldı gök bahrı girü incü-y-ile</li>
 <li>İrte rûmîsi yüzini gizledi, Gice zengisi izini izledi</li>
 <li>Dilkü-y-ile kamu tavşanlar bile, Beg evi katına geldiler bile</li>
 <li>Kapuda bir nâme dürlü buldılar, Girü kendü yirlerine geldiler</li>
 <li>Sevinü kim uş bize sultânumuz, Yazmış u hâzır komış fermânumuz</li>
 <li>Zîra kim ermişdür iy sâhib-nazar, Şâha bizüm mihnetümüzden habar</li>
 <li>İt kim olur kim hezâr aslan bile, Dınmayalar bize bu fermân-ıla</li>
 <li>Çün güneş âb üstine âzer saça, Çıkdı mînâ gülşene gevher saça</li>
 <li>Tañla bir yazıda hep dirildiler, Dükeli bir murgzâra geldiler</li>
 <li>Tekye ol fermânlarına urdılar, İlde dîvân-ı mezâlim kurdılar</li>
 <li>Her kimüñ itden gilesi var gelüñ, Dilkü fermân okıyısardur bilüñ</li>
 <li>Çıkdı dilkü bir taş üstine devân, Kim hoş ol fermânı okıya revân</li>
 <li>Tagda sekbân anları nâgâh görür, Yügrük itleri bulara kişkürür</li>
 <li>Kim kılalar bunları bî-ihtiyâr, Ol aradan degme yaña târumâr</li>
 <li>Bunlar itlerden perîşân olıçak, Her biri kaçmak yaragın kılıçak</li>
 <li>Dilkü ol fermân elinde yügürür, Añsuzın dilküyi bir tavşan görür</li>
 <li>Eydür iy dilkü gel ol fermânuñı, Göster itlere vü kurtar cânunı</li>
 <li>Neye kaçup hasta kılursın teni, Gel varalum gösterelüm fermanı</li>
 <li>Bilümüze yarlıgı kuşadalum, Dutmayanuñ başını uşadalum</li>
 <li>Kendüzümüzi bizüz eslemeyen, Yohsa kimdür hükmümüz eslemeyen</li>
 <li>Eydür iy ebleh ne vaktıdur anuñ, Kim sen eydürsin ki göster fermanuñ</li>
 <li>Anda kim bir çöpe saymazlar canı, Kim-durur varup okıyan fermanı</li>
 <li>Çün ben aña gösterimezem beni, Niçe aña göstereyüm fermanı</li>
 <li>Eyle dut fermân dilerler kişiden, Kimdür anı okıyan ya işiden</li>
 <li>Ol ki şimdi kasd kıldı cânuña, Kanda bakısar senüñ fermânuña</li>
 <li>Bize fermân şimdi yügürmek-durur, Yohsa anlar azgına girmek-durur</li>
 <li>Kendüzüñi şimdi bir ine bırak, Dahı ol fermânuñı var oda yak</li>
 <li>Dime kim fermânuma ne diyeler, Seni fermân-ıla bile yiyeler</li>
 <li>İt başını tekneye yastamagıl, Yohsa ayruk etmegin istemegil</li>
 <li>Zâlim işledügi güçi ne bilür, Karnı aç mülhid orucı ne bilür</li>
 <li>Kapudan rişvet giriçek gül gibi, Öyke bacadan çıkar bülbül gibi</li>
 <li>Düşmeninden sakınan gâfil degül, Seyle karşu yöriyen &#8216;âkıl degül</li>
 <li>Kılıç altında ten ü cân ne olur, İtler arasında fermân ne olur</li>
 <li>Gel kaçalum kim bize yetmeyeler, Tizirek kim irüben dutmayalar</li>
 <li>Gözüñi aç kirpügüñi yummagıl, Zâlim olan kişiden &#8216;adl ummagıl</li>
 <li>Çok okı Gülşehri destânlarını, Kim göresin &#8216;akl bostanlarını</li>
 <li>Kuş dilinde öyle burar kılını, Kim Süleymân añlayımaz dilini<br><br>
 SU&#8217;ÂL KERDEN-İ DÎGER, EZ HÜDHÜD DER GIYBET, GÜFTEN</li>
 <li>Birisi eydür ki gıybet söylemek, Nite ola vü eri kadh eylemek</li>
 <li>Niçe mü&#8217;mindür &#8216;acab gıybet diyen, Kardaşınuñ dirile etin yiyen</li>
 <li>Kendü etmegin yiyüben kaynayan, Gün uzun ayruklar etin çeyneyen</li>
 <li>Kim yalan söyler-ise anuñ işi, Nite ola anda iy ulu kişi</li>
 <li>Togru sözüñ kıymatı nite-durur, Egri işlerüñ bahâsı ne-durur</li>
 <li>Ben yalan çok söylerem sözde azîm, Her kem ü biş eydürem halka delim</li>
 <li>Söze şöyle sokşururam yalanı, Kim kişi girçekden añlamaz anı</li>
 <li>Halka çün bir dürlü bühtân kıluram, Yüz evi bir demde vîrân kıluram</li>
 <li>Her ne kim söyler-isem yalan-durur, Ne dir-isem gaybet ü bühtân-durur</li>
 <li>Eyle aldum gaybetüñ sözde yatın, Kim diderem etmek üstinde etin</li>
 <li>Gaybetüñ çün kazanında kaynaram, Halkı bir lokma gibi hôş çeynerem</li>
 <li>Çün erenler gaybetini avlaram, Gündüzin &#8216;avrat gibi kov kovlaram</li>
 <li>Kanda bir togru söze meydân olur, Ben gün aydın dir-isem yalan olur</li>
 <li>Anda kim er togru sözi segridür, Ben, benem dahı dir-isem egridür</li>
 <li>Benüm işüm anda nite olısar, Yâ cezâ anda baña ne olısar<br><br>
 CEVÂB DÂDEN-İ HÜDHÜD, ÂN SÂ&#8217;İL-RÂ NÎZ</li>
 <li>Hüdhüd eydür kim yalan söyler-ise, Gaybeti kendüye iş eyler-ise</li>
 <li>Âhiretde yüzi kara kopısar, Agzınuñ dudagını od öpiser</li>
 <li>&#8216;Avrata hûmûşlıgı bir feyz olur, Er kişi gaybet diyicek hayz olur</li>
 <li>Togru sözlü kişi anda merd ola, Egri sözlü âdemî nâ-merd ola</li>
 <li>&#8216;Avrata togru sözi devlet-durur, Er ki yalan söyledi &#8216;avrat-durur</li>
 <li>Halk etin müdbir er ola kim yeye, Gün uzun &#8216;avrat gibi gaybet diye</li>
 <li>Bogazından müdde&#8216;îleri asuñ, Gaybet iden kişinüñ dilin kesüñ</li>
 <li>Her kimüñ yalançılıg-ısa işi, Girçekine dahı inanmaz kişi</li>
 <li>Gaybet idenüñ kulagını buruñ, Kim yalan söyler-ise boynın uruñ</li>
 <li>Halk sözi artugı yalan-durur, Mustafâ&#8217;nuñ kavli âbâdân-durur</li>
 <li>Bu hikâyet kim bu dilüñ tuzıdur, Ol vezîr-ile halîfe sözidür<br><br>
 DÂSTÂN-I HALÎFE VE VEZÎRÂN, MESEL-ÂVERDEN-İ HÜDHÜD</li>
 <li>Tañrı adın dilde söylenüduruñ, Gâfil olmañ zikr eylenüduruñ</li>
 <li>Degme bir yalan söze inanmañuz, Kim ne söyler-ise gerçek sanmañuz</li>
 <li>Virmeñ elden halk-ıçun dînüñüzi, Düzüñ İslâm-ıla âyinüñüzi</li>
 <li>Tañrı peygâmber didügin ögrenüñ, Müdde&#8216;îler sözlerinden yigrenüñ</li>
 <li>İşbu bir hôş dâsitânı añlañuz, Remzini çün kim bilesiz tañlañuz</li>
 <li>Kim halîfe bir gün oturmış-ıdı, Şâh u sultân ayagın durmış-ıdı</li>
 <li>Tapusında bir vezîr-i kârdân, Âsaf-ı vakt u Süleymân-ı zamân</li>
 <li>Dâniş ehli bahse girmişler-idi, Yiryüzinden göge irmişler-idi</li>
 <li>Birisi tefsîr ü Kur&#8217;ân-ı mübîn, Dir-idi kim ni&#8216;me ecrü&#8217;l-&#8216;âmilîn (3/136)</li>
 <li>Biri sözi &#8216;illet ü ma&#8216;lûl-ıdı, Kim ne mahsûs u ne ma&#8216;kûl-ıdı</li>
 <li>Biri eydür sünnet ü farz u mübâh, Böyle vü a&#8216;tâk u ta&#8216;lîk u nikâh</li>
 <li>Biri eydür nev&#8216;-i cins ü fasl uş, Biri eydür mâl u &#8216;ilm ü fazl uş</li>
 <li>Birisi bu vâcib ol mümkin didi, Biri bu seyyâre ol sâkin didi</li>
 <li>Biri eydür bu ufûl u ol hurûc, Biri eydür bu nücûm o ol bürûc</li>
 <li>Birisi kim nüktesi ma&#8216;lûm-ıdı, Söyledügi lâzım u melzûm-ıdı</li>
 <li>Biri sözi fi&#8216;l ü harf u ism idi, Birinüñ yâ cevher ü yâ cism idi</li>
 <li>Biri ref&#8216; ü nasb u cerden söyledi, Biri anuñ şerh ü bastın eyledi</li>
 <li>Birisi takti&#8216;-i her vezn-i gazel, Eyler-idi &#8216;ilm-ile anda &#8216;amel</li>
 <li>Degme sözde bahs çün oldı tamâm, Lâ nüsellim gitdi vü geldi selâm</li>
 <li>Söz buña irdi ki hergiz bir kişi, Baglaya mı şahsa bir yalan işi</li>
 <li>Kimsenüñ odsuz teni taglana mı, Yâ kişiye bir yalan baglana mı</li>
 <li>Mu&#8216;tekid bir uluyı arturmaga, Yalan ura mı aña kadr urmaga</li>
 <li>Ol vezir eydür çogı yalan-durur, Sözlerüñ azı vü âbâdan-durur</li>
 <li>Bes halîfe ol vezîri imtihân, Kılmag-ıçun eydür aña kim yalan</li>
 <li>Nite kimse kimse-y-içün söyleye, Kiçileri ulu yalan eyleye</li>
 <li>Ol vezir eydür bugün mühlet baña, İrte gösterem yalanları saña</li>
 <li>Ol vezîr ol gice geydi bir keçe, Börk urındı kim çıka şekli heçe</li>
 <li>Sûretin bozdı vü şeklin gizledi, Bulıd içinde güneşi gizledi</li>
 <li>Bir murassa&#8216; tâcı aldı koynına, Kim muvâfık düşdi ol sâz oynına</li>
 <li>Tañla bâzâr yirine irdi dürüst, Halkuñ enbûhında yire sundı çüst</li>
 <li>Tâcı kodı vü çagırdı kim duruñ, Bir ferişte kodı tâcı götürüñ</li>
 <li>Cümle ol hengâma tagıldı girü, Tâcı görüp geldiler cüst ilerü</li>
 <li>Kim belî biz kamumuz durur-ıduk, Ol ferişte geldügin görür-ıduk</li>
 <li>Tâcı sag ayasına dutmış-ıdı, Biri eydür kanadı yetmiş-idi</li>
 <li>Birisi eydür zehî zîbâ-y-ıdı, Biri eydür geydügi dîbâ-y-ıdı</li>
 <li>Ança üşerler görenler yöreden, Kim yavu varur vezîr ol aradan</li>
 <li>Çün halîfe tapusına çüst irer, Çün halîfe andan ahvâlı tuyar</li>
 <li>Hizmet ider kim sen ol tâcı ki dün, Baña bagışlamış-ıduñ, ben bugün</li>
 <li>Halkuñ arasında bırakdum anı, Kim ferişteh geldi vü kodı bunı</li>
 <li>Kamu &#8216;âlem yöresine üşdiler, Her biri bir dürlü vaz&#8216;a düşdiler</li>
 <li>Kim ferişte böyle vü eyle-y-idi, Biri benden sormadı kim ne-y-idi</li>
 <li>Bu sözidi ben didügüm kim tacı, Bir ferişte kodı kim iltem üçi</li>
 <li>Bunlar anı ança görmiş çıkdılar, Kim benüm agzuma yüz taş dıkdılar</li>
 <li>Ol ferişte dahı yire irmedin, Bunlar anı gördiler hîç durmadın</li>
 <li>Çün yavu vardum ben ol ortada cüst, Tapuña geldüm kim ol da&#8216;vâ dürüst</li>
 <li>Ola kim &#8216;âlemde yalanlar niçe, Söylene kim togrıdan yavlak geçe</li>
 <li>Yohsa ben tâcı koyan çün görmedüm, Ol ferişteyi vü vasfın virmedüm</li>
 <li>Bu şar ehli nite gördiler anı, Kim söze komadılar ayruk beni</li>
 <li>Bu hikâyetden halîfe şâd olur, Zevka düşer gussadan âzâd olur</li>
 <li>Eydür imdi anı görenler kanı, Tâcı bu yaña getürenler kanı</li>
 <li>Eydür uşbu dem katuña geleler, Eydeler anı ki togru bileler</li>
 <li>Bu yañadan kamu şar halkı üşüp, Tâcuñ üstine vü da&#8216;vîye düşüp</li>
 <li>Geldiler hurrem halîfe katına, Kimi yayan kimi binmiş atına</li>
 <li>Nâkaralar çalınur kavvâl-ıla, Deff ü nây u berbat u şeştâ bile</li>
 <li>Mukriler tekbîr ü tehlîlât-ıla, Tâc ileyinde gelürler at-ıla</li>
 <li>Tâcuñ ileyinçe hâfızlar okır, İlerü geleni çavuşlar dokır</li>
 <li>Muhtesib ol tâcı almış başına, Cümle tahsîn eyleyü nakkâşına</li>
 <li>Şahna vü kâdî gelürler ilerü, Şarlu dahı kamu gelürler girü</li>
 <li>Çün halîfe kapusına irdiler, Kapusından tapusına girdiler</li>
 <li>Muhtesib baş yire kodı kim senüñ, Bâki olsun câvidân cân u tenüñ</li>
 <li>İşbu tâcı bir ferişte getürür, Kor yire şöyle ki şar halkı görür</li>
 <li>Eydür âhir hîç kimesne gördi mi, Ol ferişteyi vü vasfın virdi mi</li>
 <li>Biri eydür iy emîrü&#8217;l-mü&#8217;minîn, Rûşen insâfuñ-ıla rûy-ı zemîn</li>
 <li>Niçe kim gök gerdişinden durmadı, Kimse andan yigferişte görmedi</li>
 <li>Biri eydür kim kanadı dürr-idi, Zîra ol anı hakîkat gördidi</li>
 <li>Biri eydür kanadı yeşil idi, Biri eydür koltugı kızıl idi</li>
 <li>Birisi eydür ki boz-ıdı atı, Kızıl altun cümle anuñ âleti</li>
 <li>Biri eydür inmedin iy nâmdâr, Dahı yire, gördüm anı âşikâr</li>
 <li>Biri eydür ben işitdüm söyledi, Tâcı getürdügi şerhin eyledi</li>
 <li>Eytdi bu tâcı cihânı yaradan, Yiri düşeyen felekler döriden</li>
 <li>Viribidi kim halîfe başına, Ura meşgûl ola kendü işine</li>
 <li>Bir halîfe şimdi &#8216;âlemde kanı, Kim aña tâc-ıla şâhinşeh anı</li>
 <li>Pes halîfe bunlara ikrâm ider, Hôş dutar yavlak çok in&#8216;âm ider</li>
 <li>Kim, i vallah anda kim siz olasız, Hem bunuñ gibi kerâmet bulasız</li>
 <li>Bahtlularsız ki aña nâgâh irdünüz, Ol feriştenüñ cemâlin gördüñüz</li>
 <li>Tañrı viribidügi tâcı &#8216;ayân, Gördüñüz gözüñüz-ile bî-gümân</li>
 <li>Halk çün hizmet kıluban gitdiler, Gör vezîr-ile halîfe n&#8217;itdiler</li>
 <li>Pâdişâh eydür vezîre kim yalan, Ol yire irdi kim oldı bî-gümân</li>
 <li>Gerçekin âhir kime söyleyelüm, Kangı birini yalan eyleyelüm</li>
 <li>Biz dahı iş niteligin bilelüm, İlla bunlaruñ-ıla bir olalum</li>
 <li>Dek duralum kimse fikrin kılmasun, Dınmayalum halk bu sırrı bilmesün</li>
 <li>Yohsa benüm tâcumı kim sen koduñ, Eyle dut kim gökden inmişdür didüñ</li>
 <li>Egriler togru işi nite yıkar, Tâcumı Tañrı viribimiş çıkar</li>
 <li>Bâtılı her biri hakdan yig görür, Hîç ferişte görmedin vasfın virür</li>
 <li>Yüzümüz biz dahı döndürmeyelüm, Şar uluların utandurmayalum</li>
 <li>Bu yañadan ol tanuklar girdiler, Şehre vü dürlü haberler virdiler</li>
 <li>Gulgula düşdi şara kim duruñuz, Pâdişâha kutlulayu varuñuz</li>
 <li>Kim aña çün tahta binüp oturur, Tañrı&#8217;dan tâcı ferişte getürür</li>
 <li>Key halîfedür kim anuñ bî-gümân, Tañrı tâcını viribir her zamân</li>
 <li>Bu degül kim söz-ile irmiş-durur, Kamu şar halkı anı görmiş-durur</li>
 <li>Kemter iş-ile kim işledi vezîr, Yalan iş gerçekden oldı dil-pezîr</li>
 <li>Bir yalanı sınayuban sürdiler, Halk anı hôd girçege irürdiler</li>
 <li>Kamu şar ol işe inanmış-ıdı, Ol yalanı bî-gümân sanmış-ıdı</li>
 <li>Artugı halkuñ sözi bühtân-durur, Kim ne söylerler-ise yalan-durur</li>
 <li>Ol tanuklar soñra çünkim bildiler, Kim yalan-ıdı vü &#8216;âciz kaldılar</li>
 <li>Biri eydür dimedüm mi ben size, Kim ferişte ne görinmedi bize</li>
 <li>Biri eydür ben idüm hôd men&#8216; iden, Sizi koyup kendü işüme giden</li>
 <li>Biri eydür şükr ü minnet Tañrı&#8217;ya, Kim kimesne bulmadı bende riyâ</li>
 <li>Biri eydür yok mıdur sizde temîz, Tañrı nite viribir tâc iy &#8216;azîz</li>
 <li>Birisi eydür ferişte ine mi, Gökden ü yâ yire hergiz kona mı</li>
 <li>Biri eydür her kime irdüm-ise, Şehr içinde vü kimi gördüm-ise</li>
 <li>İşbu sözi togru sanmañ dir-idüm, İşbu yalana inanmañ dir-idüm</li>
 <li>&#8216;Âkıbet ben didügüm oldı girü, Kim yalan söz nite vara ilerü</li>
 <li>Biri eydür kamusın şol bir kişi, Yoldan iletdi vü düzdi bu işi</li>
 <li>Yohsa ayruk kimse nesne dimedi, Şehdi koyup zehr-i kâtil yimedi</li>
 <li>Biri eydür aş gibi kim yir-idüm, Ben bu ahvâli yalandur dir-idüm</li>
 <li>Kamu şehr evvelde görmişler-idi, Anı vü vasfını virmişler-idi</li>
 <li>Çün yalan oldı dükeli görmedük, Çıkdılar anı vü vasfın virmedük</li>
 <li>İlerü bir görmeyen hôd yog-ıdı, Şarda vü gören kişiler çog-ıdı</li>
 <li>Yalan olınçak gören bulınmadı, Kim tanuklık virdügi bilinmedi</li>
 <li>Dükeli ilerü ikrâr itdiler, Sonucı kamusı inkâr itdiler</li>
 <li>Gâh münkir geh muhibdür âdemî, Yok-durur bir dürlü hergiz bir demi</li>
 <li>Niçe şâd olam kişi ikrârına, Çün irişürüz girü inkârına</li>
 <li>Dîvi bir halk aldayıçı sanmazuz, Âdemînüñ sıdkına inanmazuz</li>
 <li>Çünki baş kor yire vü eller öper, Buzaguyı Tañrı diyüben tapar</li>
 <li>Çok kişiler &#8216;akla nâ-mahrem-durur, Zîra büt tapan dahı âdem-durur</li>
 <li>Çok muhakkik yok ki şahsı añlaya, Yâ mubassır kim bu işi tañlaya</li>
 <li>Bâri sen Gülşehri zikrinden işit, Mübtedîden kaç kim andan yigdür it</li>
 <li>Kardaşuñdan mihrüñi götürmegil, Âdemî-zâd-ıla hîç oturmagıl</li>
 <li>Degme nev&#8216;üñ dünyada var bir işi, Âdemîden yavuzırak yok kişi</li>
 <li>Yalanı halvâ gibi vardur yiyen, Mustafâ&#8217;dur dünyada gerçek diyen<br><br>
 SU&#8217;ÂL KERDEN-İ SÂYİL EZ HÜDHÜD, DER BEYÂN-I &#8216;ÂRİF</li>
 <li>Biri sorar kim bu &#8216;ârif kim-durur, Kim dükeli fitneden sâlim-durur</li>
 <li>Yir mi içer mi uyur mı ol kişi, Pîşesi nite veyâ nedür işi</li>
 <li>Kamu kavm içinde &#8216;ârif var mıdur, Yohsa bir bellü mu&#8216;ayyen er midür</li>
 <li>Yohsa evden çıkmayan vâkıf mıdur, Halk-ıla oturmayan &#8216;ârif midür</li>
 <li>Bellü midür ilde yâ pinhân mıdur, Yâ bir ulu şeyh ü danışman mıdur</li>
 <li>Degme işden dünyada âgeh midür, Bir gedâ mı yâ bir ulu şeh midür<br><br>
 CEVÂB DÂDEN-İ HÜDHÜD, SÂYİL-RÂ</li>
 <li>Hüdhüd eydür &#8216;ârif oldur iy &#8216;azîz, Kim kılur ma&#8216;kûlı mahsûsı temîz</li>
 <li>Şehvete mâyil degül hayvân sıfat, &#8216;Akla uyar kim ola Sübhân sıfat</li>
 <li>Lâ-mekânda fikr-ile cevlân kılur, Dükeli düşvârını âsân kılur</li>
 <li>Dünyaya bir kadr u kıymet urmaya, Şaşı gibi biri iki görmeye</li>
 <li>Degme zer-endûda zerdür dimeye, Hak&#8217;dan artuk nesne vardur dimeye</li>
 <li>Kuds ilinde çok tasarruflar kıla, Fikr-ile vü key ta&#8216;arrüfler kıla</li>
 <li>Niçeme kim cânı nâsûtî ola, Fikri yiri mülk-i lâhûtî ola</li>
 <li>Halk içinde ol becid fâş olmaya, Olur-ısa dahı evbâş olmaya</li>
 <li>Öger iseñ göñli hoş olmaz aña, Söger iseñ hâtırı kalmaz saña</li>
 <li>Ne kakır ne kendüzin halka urur, Ne ki görür-ise Tañrı&#8217;dan görür</li>
 <li>Nesnesin ogurlar-ısañ dınmaya, Halk arasında becid öginmeye</li>
 <li>Kimsenenüñ gaybetini itmeye, Kimsenüñ hem gaybetin işitmeye</li>
 <li>Halk-ıla hergiz keleci kılmaya, Şarda ne olur ne olmaz bilmeye</li>
 <li>Çün zarûret anı muztar eyleye, Günde ya biş söz ya on söz söyleye</li>
 <li>Fikreti &#8216;ulvî yolında yöriye, Dünyada ol bu iş içün döriye</li>
 <li>Anda Tañrı tâ&#8216;atı zâtî ola, Âferîniş anuñ âlâtı ola</li>
 <li>Ol erüñ gök çevresine çevrine, Anı hâkim bile kendü devrine</li>
 <li>Ol dirilsün diyü bu halk işleye, Halkı soñra Hak aña bagışlaya</li>
 <li>Anuñ-ıla her ki düşmanlık kıla, &#8216;Âkıbet &#8216;âlemde düşmân kem ola</li>
 <li>Yitmiş iki millet-ile dizile, Kamu dürlü kavm yolını bile</li>
 <li>Kamu anı kendülerden sanalar, Ne dir-ise kamusı inanalar</li>
 <li>Yokaru oturana hürmet kıla, Aşaga oturana hidmet kıla</li>
 <li>Ne kim ilerü gelür-ise yiye, Yiyiçek elhamdulillâhi diye</li>
 <li>Turş u telh u şûr u şîrîn dimeye, Bir gıdâ olmaya kim ol yimeye</li>
 <li>Yimemekden tab&#8216;ını tîz itmeye, Çünki sıhhat buldı perhîz itmeye</li>
 <li>Agu yir-ise aña şekker ola, Taşa el sunar-ısa gevher ola</li>
 <li>Hak harâmı hîç aña yidürmeye, Bir yaramaz söz aña didürmeye</li>
 <li>Az getürür-iseñ aña hôş gele, Çok virür-iseñ hemân şükrin kıla</li>
 <li>Virdügüñ-içün seni medh itmeye, Virmeyinçek hem girü kadh itmeye</li>
 <li>Pâdişâh olur-ısa &#8216;âdil ola, Yohsul olur-ısa sâhib-dil ola</li>
 <li>Kimsenüñ &#8216;aybına hergiz gülmeye, Kaygusına kimsenüñ şâd olmaya</li>
 <li>Kendüzine zerreçe kadr urmaya, Bir yavuz kişi cihânda görmeye</li>
 <li>Kimi kim göre eyü kişi göre, Kendüden ayruga yavlak kadr ura</li>
 <li>Hulkı zîbâ vü sözi tatlu ola, Bilişe vü yâda şefkatlu ola</li>
 <li>Zühd ü takvâsı riyâyî olmaya, Halk arasında mürâyî olmaya</li>
 <li>Halvet ü hengâme aña bir ola, Deyr içinde Ka&#8216;be maksûdın bula</li>
 <li>Hâtırında redd ü göñlinde kabûl, İkisi bir ola bu fazl ol fodûl</li>
 <li>Virmeye andan ilerürek selâm, Aña bir yolda sataşan ve&#8217;s-selâm</li>
 <li>Kizbe sözinde dilin bilemeye, Nesne hergiz kimseden dilemeye</li>
 <li>Kimsenüñ nesnesine ilinmeye, Atasın öldürür-iseñ dınmaya</li>
 <li>Kimsenüñ hâline olmaya hasûd, Kim hasûd iy hôca hergiz lâ-yesûd</li>
 <li>Kimse-y-ile i&#8216;tirâzı olmaya, Hak&#8217;dan artuk anı kimse bilmeye</li>
 <li>Togru ala togru sata mâlını, Mâl-ıçun virmeye elden hâlını</li>
 <li>Az üküş hergiz yalan söylemeye, Tañrı&#8217;nuñ halkına kibr eylemeye</li>
 <li>&#8216;Ukbayı dünyâ-y-ıçun terk itmeye, İkisin Mevlâ-y-ıçun yoga saya</li>
 <li>Bî-vefâ vü merdüm-âzâr olmaya, Hâdi&#8216; u nemmâm u gaddâr olmaya</li>
 <li>Kimseden hergiz yüzin döndürmeye, Baş vire vü şahsı utandurmaya</li>
 <li>Hâtırında kimseden kîn olmaya, &#8216;Âk u bî-sâmân u hôd-bîn olmaya</li>
 <li>&#8216;Ahdi bekleye vü kavlın sımaya, Nâzbâz u kibr-ile yörimeye</li>
 <li>Sûfi ibnü&#8217;l-vakt oldur iy refîk, İrte didügi degül şart-ı tarîk</li>
 <li>Her niçe kim vakta irdi sûfiler, Vakt-ıla bir oldılar ol dem bular</li>
 <li>Şâdılıkda şâd u gamda gussalu, Oldılar ol demde andan hisselü</li>
 <li>Vaktı dönderimediler hâl-ıla, Düzdiler her vaktı bir ahvâl-ıla</li>
 <li>İlla &#8216;ârifler ebu&#8217;l-vakt oldılar, Zîra her vakt iktizâsın kıldılar</li>
 <li>Gussa vaktında bular şâd oldılar, Şâdılıkda kaygu birle toldılar</li>
 <li>Vakt bunları mübeddel kılmadı, Sırların hîç âferîde bilmedi</li>
 <li>Vaktı bunlar hâl-ıla dönderdiler, Niçe dilerler-ise gönderdiler</li>
 <li>Bu-y-ısa &#8216;ârif ki biz şerh eyledük, Hâlini her menziletde söyledük</li>
 <li>Bes buçuk &#8216;ârif cihânda yog-ımış, Şimdi bu da&#8216;vâ kılanlar çog-ımış</li>
 <li>Bunça dürlü hâsiyet kim sadladuk, Degmesin bir künyet-ile adladuk</li>
 <li>Kimde kim var-ısa ol &#8216;ârif-durur, Kamu dürlü hâlete vâkıf-durur,</li>
 <li>Kimde kim yog-ısa ol &#8216;ârif degül, Ay u günden zerrece vâkıf degül</li>
 <li>Bu beyân kim hôş &#8216;ibârâtındadur, Bû Ali Sînâ işârâtındadur</li>
 <li>&#8216;Ârife çün ol makâmât eyledi, Anda bu sözi bu ilde söyledi</li>
 <li>Degme kişi bir tarîkı tañladı, &#8216;Ârifi Gülşehri yavlak añladı</li>
 <li>Degme &#8216;ârif zâhid ü &#8216;âbid olur, Soñra &#8216;irfân &#8216;âlemine yol bulur</li>
 <li>Vecd-ile çün Tanrı&#8217;ya olur velî, Olur işlerde eli Tañrı eli</li>
 <li>Pâdişâhuñ hâsekisi ol olur, Hak&#8217;dan anuñ göñline yüz yol olur</li>
 <li>Bir yavuz iş işler-ise ol kişi, Maslahatdan taşra olmaya işi</li>
 <li>Kim çün anuñ bilmeginde olalar, Ol yavuzlıkda yüz eylük bulalar</li>
 <li>Hızr keştî sıdugın sanma yavuz, Oglan öldürdügi işi görgil uz</li>
 <li>Ol süvârî kıla bu sırrı beyân, Kim çıkardı kişi karnından ilan</li>
 <li>Eydelüm bir dâsitân kim cânumuz, Tâze olsun dünyada îmânumuz<br><br>
 DÂSİTÂN-I ÂN SÜVÂRÎ Kİ, MERDÎ-RÂ HUFTE DÎD Ü MÂRÎ, BE DEHEN FÜRÛ&#8216; REFTE VE, BÎDÂR KERDENEŞ</li>
 <li>Tañrı adın añısaruz biz yene, Kim ta&#8216;âlallah diyesiz siz yene</li>
 <li>Bir iki hôş nükte söyleyiserüz, Bu beyânuñ şerhin eyleyiserüz</li>
 <li>Her külef kim bu çemende bitmedi, Bülbül âvâzın henûz işitmedi</li>
 <li>Dürr ü gevher kıymetin bilimedi, Müşk ü &#8216;anber kokusın alımadı</li>
 <li>Görmedi bu sünbüli kim ekmişüz, Dirmedi bu cevheri kim dökmişüz</li>
 <li>Bu murassa&#8216; sözleri añlamadı, San&#8216;atına bakuban tañlamadı</li>
 <li>Bize yavlak togru sözler elvirür, Yazuga egri okıyanlar girür</li>
 <li>Bilen anuñ togrusını hôd bilür, Bilmeyene egri togru bir olur</li>
 <li>Remz-ile bir dâsitân söyleyelüm, Mübtedîlere misâl eyleyelüm</li>
 <li>Bir zamânda kim bahâr irmiş-idi, Lâle avcına güli dirmiş-idi</li>
 <li>Geçer-iken bir süvârî bişeden, Degme bir yaña baka endîşeden</li>
 <li>Bîşede yimiş agaçları üküş, Alma yavlak çok u dadı ança hôş</li>
 <li>Gördi bir agaç dibinde kim bir er, Agzı açuk yatmış uyur bî-haber</li>
 <li>Girüdurur bogazına bir yılan, Bu varınça karnına iner revân</li>
 <li>Atlu anı uykudan tîz uyarur, Bir çomag-ıla anı birkaç urur</li>
 <li>Kim dur işbu almanuñ çürügini, Ança yi kim alma sanasın beni</li>
 <li>Yohsa ança depere seni uram, Kim ileyümde seni ölü görem</li>
 <li>Korkudan ol almadan birez yidi, Şükr idüp elhamdülillâh diridi</li>
 <li>Dartdı kılıç ol süvârî tîz yigil, Andan elhamd okıyup doydum digil</li>
 <li>Yohsa Tañrı&#8217;yçun seni öldürürem, Kanuñ-ıla bîşeyi toldururam</li>
 <li>Ança almalar çürüginden yidi, Kim bogazuma degin geldi didi</li>
 <li>Atluya eydür senüñ dînüñ kanı, Dîn içinde resm ü âyinüñ kanı</li>
 <li>Yir-isem saña ne assı olısar, Yimez-isem ne ziyânuñ olısar</li>
 <li>Ben saña hergiz Müsülmân dimeyem, Saña ne kim ben yiyem yâ yimeyem</li>
 <li>Yimiş üküş ben yidüm hem ol kadar, Kim baña yiter sen öl dirsin meger</li>
 <li>Dünyada yüz dürlü dutdum ben işi, Görmedüm senden yavuzrak bir kişi</li>
 <li>Var yoluña varduguñ işi bitür, Mihnetüñ miskînler üstinden götür</li>
 <li>Yâ beni bir kezde öldür bileyim, Bu belâdan cân virüp kurtılayım</li>
 <li>Ne günâh itdüm senüñ hakkuñda ben, Âdemî bunça yavuz ola ki sen</li>
 <li>Atlu bakmaz hîç anuñ sögmegine, Hışmı artar depesin dögmegine</li>
 <li>Kılıçıyla hamle ider urmaga, Ol kaçan zîrâ kim olmaz durmaga</li>
 <li>Atlu ardına düşer anı kovar, Ol dahı kurtılmaga yavlak iver</li>
 <li>Kaçar-iken nâgeh etegin basar, Sürçer añsuzda vü yidügin kusar</li>
 <li>Kusdugı içinde görür bir ilan, Ayagına düşer atlunuñ revân</li>
 <li>Eydür iy sen baña Hızr-ı rûzigâr, Kahr içinde lutfı eylemiş nisâr</li>
 <li>Beni öldürmege iletmiş devân, Âb-ı hayvân içine atmış revân</li>
 <li>Hızr-ı &#8216;âlem olmış u İlyâs-ı dehr, Lutfa irürmege kılmış baña kahr</li>
 <li>Ol bogazuñ kim ilan indi &#8216;aceb, Nite kılmaduñ kesilmegin taleb</li>
 <li>Ol karında kim ilan yatdı niçün, Deşni-y-ile deşmedüñ anı bugün</li>
 <li>İlla dânâlar bu &#8216;ilmi bileler, Derdine lâyık devâsın kılalar</li>
 <li>Sen eger bu hikmeti kosa-y-ıduñ, Beni uyarup baña dise-y-idüñ</li>
 <li>Kim yılan var karnuñ içinde senüñ, Çâresin bilmeye-y-idüm hîç anuñ</li>
 <li>Andan artuk kim bıçag-ıla meger, Yırta-y-ıdum karnumı ben bî-haber</li>
 <li>Yâ ödüm sıda-y-ıdı ol korkuda, Kim yılan karnuma girdi uykuda</li>
 <li>Ol yemişler ben kaçan yiye-y-idüm, Kim yiyüp girü kusam diye-y-idüm</li>
 <li>İlla sen her derdüñ otın viresin, Degme zahmuñ merhemini urasın</li>
 <li>Ez-kader renc-ile beni gör nite, &#8216;İlmüñ irürdi key üküş râhata</li>
 <li>Ben seni düşman sanur-ıdum baña, Dôst-ımışsın kim fedâ cânum saña</li>
 <li>Ben senüñ gibi hakîme irmedüm, Bir kişi senden eyürek görmedüm</li>
 <li>Degme erde kaçan ola bu hüner, Hızr peygâmber saña dirler meger</li>
 <li>Degme ulu bir yol üstinde tura, Kim bir azmışa yolını göstere</li>
 <li>Yıllar agu içdi bir sâhib-nazar, Kim biz uş şimdi yirüz şehd ü şeker</li>
 <li>Degme su üstinde bir köpri olur, Kim su almakdan biregü kurtılur</li>
 <li>Olmaya her yolda iy yâr-ı safâ, Pîşvâsı görmezüñ illâ &#8216;asâ</li>
 <li>Zahm ola kim aña merhem viresin, Zahm ola kim üstine dâg urasın</li>
 <li>Dâg urasıñ zahma merhem urmagıl, Merhem urasuña hem dâg urmagıl</li>
 <li>Ol ilan nefsüñ uyur gafletde sen, Ol süvârî Mustafâ-yı mü&#8217;temen</li>
 <li>Mustafâ ögüdine girür-iseñ, Ne ki göstermiş-durur görür-iseñ</li>
 <li>Az kadar renc-ile üküş râhata, İresin şöyle ki işitdün nite</li>
 <li>Muhtesib olmaz-ısa kim hükm ide, Hânekâha sôfiler esrük gide</li>
 <li>Hırka komaz seni fâsık olmaga, Yohsa göñlüñ fıskı ister kılmaga</li>
 <li>Şâhdan korkar kişi ev basmaga, Yohsa her gün ister âdem asmaga</li>
 <li>Pâdişâh komaz ki sen yol urasın, Yohsa yüz biñ âdemi öldüresin</li>
 <li>Bunça yıldur kim bu şarda dururuz, Degme bir derdüñ devâsın virürüz</li>
 <li>Bir kişi görüp bizi añlamadı, Ögüdümüz işidüp tañlamadı</li>
 <li>İşiden bu sözleri key tañlaya, Şarda hôd kim var-ısa bizi añlaya</li>
 <li>Kanda kim otura bir ehl-i temîz, Bize şar issi diyeler iy &#8216;azîz</li>
 <li>Yüz daşı bircük bizüz şarda &#8216;ayân, Kalanı hâlüñdür ortada hemân</li>
 <li>Şehr içinde gün gibi zâhir bizüz, Şol ki şar dirsin girü âhir bizüz</li>
 <li>Sanma kim şarda kişiler çok-durur, Bizden artuk şarda kimse yok-durur</li>
 <li>Şarlular çün bilmediler hâlümüz, Kim nite geçer bizüm ahvâlümüz</li>
 <li>Gelüñüz bu şehri biz terk idelüm, Ma&#8216;ni-y-ile degme şara gidelüm</li>
 <li>Degme şar çün bizden iltür nâmesin, Bu şarı sen aç yagı dut kamusın</li>
 <li>Adumuz çün yidi iklîmi dutar, Bir şar-ıla işümüz nite biter</li>
 <li>Biz cihân erenlerindenüz bize, Bilmeyen bir şehr eri adın yaza</li>
 <li>Degme kişi şarda bir mansıbda uz, İlla Gülşehrî biz olduk yaluñuz</li>
 <li>Ayruk işleri bagışladuk size, Kim bu Gülşehrî adı yiter bize</li>
 <li>Fâ&#8216;ilâtün fâ&#8216;ilâtün fâ&#8216;ilât, Cehl zulmetdür &#8216;ilim âb-ı hayât<br><br>
 SU&#8217;ÂL KERDEN-İ SÂYİL EZ HÜDHÜD, DER MA&#8216;RİFET-İ ŞEYHÎ</li>
 <li>Biri sorar kim kişi kim şeyh ola, Niçe verziş eyleye vü ne kıla</li>
 <li>Cehl-ile şeyh olmaga yaraya mı, Yâ demür darak sakal daraya mı</li>
 <li>Hırka geyen kişi midür şeyh olan, Yâ semâ&#8216; uran mıdur yolı bilen</li>
 <li>Yâ mürîdi çok olan ulu mıdur, Kim mürîdi yog-ısa alu mıdur</li>
 <li>Halk elin öpen kişi midür velî, Bu hafî hâli bize eyle celî<br><br>
 CEVÂB DÂDEN-İ HÜDHÜD, SÂYİL-RÂ</li>
 <li>Hüdhüd eydür şeyh ol-durur kim ol, Halkı terk ide vü ilte Hakk&#8217;a yol</li>
 <li>Olmaya bir &#8216;ilm kim anı bilmeye, Kimsene &#8216;âlemde anı bulmaya</li>
 <li>Yohsa çün nâm u nişânı olmaya, Kadr u câh-ıçun mürebbî olmaya</li>
 <li>Çün mürîdi &#8216;ilm-ile irşâd ide, Halkı bir hôş hulk-ıla münkâd ide</li>
 <li>Nâmdâr-ise cihân şeyhi ola, Haşra degin adı &#8216;âlemde kala</li>
 <li>Yaluñuz bir şarda şeyh olmaya ol, Yidi &#8216;iklîmüñ erine süre yol</li>
 <li>&#8216;Âlim-ise dahı tasnîf itmeye, Kimse anuñ sözlerin işitmeye</li>
 <li>Bir şaruñ ya bir köyüñ şeyhi ola, Bellüldür kim ilde şarda ne kıla</li>
 <li>Hırkasına vü mürîdine tufeyl, Ola vü bir ululıga kıla meyl</li>
 <li>Köşede oturıçak ulu ola, Köşesinden çıkıçak alu ola</li>
 <li>Zîra ol ayruklar-ıla uludur, Yaluñuzla kiçi vü key aludur</li>
 <li>Niçe kim perhîz ider sıhhat bulur, Çünki perhîzin kodı sayru olur</li>
 <li>Mis-durur kim altun anı ışıdur, Yoksa ol hôd dünyada ne kişidür</li>
 <li>Dâyire şeyhi güneş gibi olur, Şar u köy şeyhin soran yüz biñ bulur</li>
 <li>Ol degüldür şeyh kim ulu ola, Tolp-ıla vü yaluñuz alu ola</li>
 <li>Şeyh oldur kim cihânda şeyh ola, Yohsa bir şar şeyhi ne işe gele</li>
 <li>Bâyezîd&#8217;e şeyh dir-iseñ revâ, Yohsa ayruk şeyhi ko kim yil kova</li>
 <li>Öldi yüz biñ şeyh oldı bir kadîd, Hîç cihândan gitmedi ol Bayezîd</li>
 <li>Şeyh &#8216;Attâr u Senâ&#8217;î&#8217;ye digil, Sözlerin şehd ü şeker gibi yigil</li>
 <li>Kamular fânî vü oldılar &#8216;adem, Ol Senâ&#8217;î bâkî vü &#8216;Attâr hem</li>
 <li>Şeyh Mevlânâ Celâlüddîn-durur, Kim cihânda ber &#8216;aliyyün-&#8216;ayn-durur</li>
 <li>Görmedük bir kişi ki ölüp yitmedi, Ol Celâlüddîn cihândan gitmedi</li>
 <li>Yohsa degme şarda bunça şeyh ola, Kankısı defterde sagışa gele</li>
 <li>Defter ikidür cihânda iy &#8216;azîz, Kim erenler anda bulurlar temîz</li>
 <li>Birisi köy defteri şar defteri, Kim bilürüz şarda vü köyde eri</li>
 <li>Biri gök altı cihânuñ defteri, Kim belürdür kamu &#8216;âlemde eri</li>
 <li>Degme kişi adını bu deftere, Yazamaz kim beñzeye degme ere</li>
 <li>Dâyire erenleri ayruk-durur, Yohsa şarda köyde hôd er çok-durur</li>
 <li>&#8216;Âlemüñ şeyhini sen görme alu, Her mahalle şeyhini sanma ulu</li>
 <li>İlla sen çün bir mahalle erisin, Hem mahalle şeyhlerinüñ yârisin</li>
 <li>Uça her bir murg u hem bir murg-ıla, Uçmaya sîmurg çün sîmurg-ıla</li>
 <li>&#8216;Âlemüñ erenleri sîmurg olur, Yuvasında her bir er bir murg olur</li>
 <li>Degme murguñ nisbeti sîmurga yok, Yoksa her bir yuvada bir murg çok</li>
 <li>Dünyada güneş-durur sîmurg adı, Zerredür her yuvada bir murg adı</li>
 <li>Şehr şeyhi dûn u yâ dehrî-durur, Şimdi &#8216;âlem şeyhi Gülşehrî-durur</li>
 <li>Adı bu da&#8216;vîlere hâkim ola, Kim bu şeyh olmaz-ısa yâ kim ola</li>
 <li>Burar-ısa berbatuñ biraz kılın, Hüdhüd andan ögrene kuşlar dilin</li>
 <li>Işıda bu gökde yavlak ılduzı, Ol cihângîr olan erenler sözi<br><br>
 DÂSTÂN-I ŞEŞ MERD-İ CİHÂNGÎR, BE-ŞEŞ KİTÂB-I FÂHİR Kİ GÜLŞEHRÎ, HEFTÜM-İ ÎŞÂNEST</li>
 <li>Tañrı adın çün kim añduñ iy &#8216;azîz, Hem Nebî&#8217;nüñ na&#8216;tını kılduñ temîz</li>
 <li>Bir şaruñ kavmında bir mîr oldugın, İşid erenler cihân-gîr oldugın</li>
 <li>Dahı Gülşehrî degül-iken adum, Görmedin ol ad-ıla ilde dadum</li>
 <li>Şeyh falân dirler-idi baña dakı, Nitekim şeyh dirler uş saña dakı</li>
 <li>Kendü şehrümde bir ercügez-idüm, Bir kaçıyla hem-dem ü hem-râz idüm</li>
 <li>Şöhrete adum meded kılmaz-ıdı, Bir yire üşen beni bilmez-idi</li>
 <li>Ne kitâbum var-ıdı vü ne adum, Kim ola şehd ü şeker gibi dadum</li>
 <li>Zâr u hayrân gün uzun gezer-idüm, Şeyh gibi bir zâviye düzer-idüm</li>
 <li>Bu dükânda kendü rızkum yir-iken, Bu mürîd ü ol muhibdür dir-iken</li>
 <li>İlde bî-nâm u nişân gezer-iken, Şarda birkaç kardaşı düzer-iken</li>
 <li>Nâgehân çıkdum cihânuñ tagına, Girdüm ol taguñ bir ulu bâgına</li>
 <li>Bâguñ ortasında bir çeşme revân, Kim suyın içen diriler câvidân</li>
 <li>Altı er ol çeşme yöresinde mest, Otururlar nîst eyvânında hest</li>
 <li>&#8216;İzzet-ile anlara virdüm selâm, Eylediler kamusı baña kıyâm</li>
 <li>Hôş selâm virdüm bulara bî-&#8216;itâb, Kim hatâdan añlana baña savâb</li>
 <li>Çün selâm virdüm ben ol erenlere, Kim fidâ olsun tenüm siz cânlara</li>
 <li>Çün selâmumuñ cevâbın virdiler, Girü &#8216;irfân &#8216;âlemine girdiler</li>
 <li>Birisi eydür ol altıdan baña, Ne kişisin ilde kim dirler saña</li>
 <li>Eytdüm aña bir ulu şeyh olmışam, Şehre kim ol şehre küllî dolmışam</li>
 <li>Çok mürîdüm vardur ol ilde benüm, Şeyhlıg-ıla hôş geçer cânum tenüm</li>
 <li>Eyle ulu kişiyem ben bî-sudâ&#8216;, Kim evümde her gice olur semâ&#8216;</li>
 <li>Bulmadum ayruksı adıyla temîz, İşbuyam ben kim işitdüñ iy &#8216;azîz</li>
 <li>Çok kişi baş kor baña i&#8216;zâz-ıla, Çoklar elümi öperler nâz-ıla</li>
 <li>Ol baña soran ki bir mest er idi, Ne hüner dir-iseñ anda var-idi</li>
 <li>Çün görür kim söz söze hîç olmadı, Ol bu ta&#8216;rîf-ile beni bilmedi</li>
 <li>Eydür iy âzâde-dil delü misin, Böyle cânsuz dünyada ölü misin</li>
 <li>İşbu altı er cihânı dutdılar, Ad u söz-ile oyını utdılar</li>
 <li>Şol Senâyî işbu Mevlânâ-durur, Şol Nizâmî&#8217;dür ki key dânâ-durur</li>
 <li>Şol-durur &#8216;Attâr işbudur Veled, Kim didiler dâsitânlar bî-&#8216;aded</li>
 <li>Altı er altı kitâb-ıla bile, &#8216;Âlemi dutduk mu&#8216;ayyen ad-ıla</li>
 <li>Çün İlâh-nâme Senâyî&#8217;den gele, Mesnevî Mevlânâ&#8217;nuñ suhfı ola</li>
 <li>Çün Nizâmî her sözi hôş söyledi, Mahzenü&#8217;l-Esrâr&#8217;ı zîbâ söyledi</li>
 <li>Çün Musîbet-nâme Attâr irüre, Mantıku&#8217;t-tayr&#8217;ı aña yâr irüre</li>
 <li>Hem Veled bir mesnevî hûb eyledi, Degme sözüñ sırrın anda söyledi</li>
 <li>Her birinüñ bir kitâbı nâmı var, Var u aña lâyık adı şâhvâr</li>
 <li>Ben ki saña söyledüm Sa&#8216;dî benem, Kim Gülistân-nâme&#8217;de key rûşenem</li>
 <li>Altı sultân &#8216;âlemüñ serverleri, Dünya deñizlerinüñ gevherleri</li>
 <li>Bir şar ulularına bunlar güler, &#8216;Âlemüñ uluları olur bular</li>
 <li>Çün er adı vü kitâbınuñ adı, Rûşen oldı geldi duzınuñ dadı</li>
 <li>Yohsa çün er dünyada adsuz ola, Tuzı kaçan gele çün datsuz ola</li>
 <li>Sen delü çomak direr gibi hemân, Dirşürürsin çok mürîdler iy fulân</li>
 <li>Niçe şeyhlık gussasın yiye canuñ, Başuña yıkılsun ol zavyeñ senüñ</li>
 <li>Şarda şeyh-iseñ yene dur şehre git, Var girü şarlularuña şeyhlık it</li>
 <li>Bir şar uluları diyeler size, Dâyire serverleri dirler bize</li>
 <li>İster-iseñ kim cihânı dutasın, Şehr ulularından oynı utasın</li>
 <li>Saña bir dîvân gerek iy nâmdâr, Kim kala senden cihânda yâdigâr</li>
 <li>Kim sen anda &#8216;ilmüñi harc idesin, Degme yirde aduñı derc idesin</li>
 <li>Yohsa var bir şarda bir şeyhçugaz ol, Bir iki yıl diril andan soñra öl</li>
 <li>Yavuvar bir haftada kim dünyada, Kalmasun nâm u nişânuñ iy gedâ</li>
 <li>İşbu çeşme çeşme-i hayvân-durur, Bundan içen &#8216;ömri câvîdân-durur</li>
 <li>Âb-ı hayvân adı sözdür dünyada, Sözsüz adsuz bellüdür kim er n&#8217;ide</li>
 <li>&#8216;İlmi ta&#8216;rîf eyle te&#8217;lîfüñ-ile, Diri kal &#8216;âlemde tasnîfüñ-ile</li>
 <li>İşbu altı er kim adlular-durur, Dâyire serverleri bunlar-durur</li>
 <li>Bunlaruñ esrâr dimek-durur işi, Sözsüz adsuz bunlara irmez kişi</li>
 <li>Çün senüñ nâm u nişânuñ yok-durur, Şöhretüñ az u mürîdüñ çok-durur</li>
 <li>Sanma kim sen bunlara yâr olasın, Dur git olmaya kim agyâr olasın</li>
 <li>Çün bilimedüñ cihân dutmaga yol, Bâri var şehrüñde bir şeyhçugaz ol</li>
 <li>İşbu biz altı ki pinhân olmaduk, Dünyada yidincimüzi bulmaduk</li>
 <li>Kim kitâb u ad-ıla gelür-ise, Ol revâ yidincimüz olur-ısa</li>
 <li>Çün ben işitdüm bulardan bu sözi, Hem görindi baña ol sözüñ yüzi</li>
 <li>Kim cihângîr olan er ayruk-durur, Yohsa her şarda erenler çok-durur</li>
 <li>Er kim âsârı cihânda kalmadı, Yâ kitâbı birle şöhret bulmadı</li>
 <li>Varlıgıyla yoklıgı yeksân-durur, Çün bilinmedi ki ne hayvân-durur</li>
 <li>Kendüzümi çok melâmet eyledüm, Kim niçün bî-hûde sözler söyledüm</li>
 <li>Eytdüm âhir durayım bir gideyim, Çün ne adum var ne sözüm n&#8217;ideyim</li>
 <li>Gitdüm anlaruñ katından aglayu, Cânum içi gayret odından tolu</li>
 <li>Yiyesinden kesilüp yörür-iken, Gussadan cânum tenüm erir-iken</li>
 <li>Bir velî bir yolda sataşdı baña, Sordı kim âhir ne hâl oldı saña</li>
 <li>Kim seni bir kaygusuz göremezem, Saña bir gün şâdumân iremezem</li>
 <li>Altun akçañ mı yavu vardı &#8216;aceb, Yâ nedür bu kayguya âhir sebeb</li>
 <li>Eytdüm altı er kitâb eylediler, Dil-firîb ol ad-ıla söylediler</li>
 <li>Ben bir ad bulımazam kim baglayam, Kendüme vü halk göñlin taglayam</li>
 <li>Eydür âhir sen söz eydürsin eyü, Neye sözsüzler gibi yirsin kayu</li>
 <li>Eytdüm adum yok ki sözde getürem, Nite adlular gibi şâd oturam</li>
 <li>Ol velî eydür ki Gülşehrî adın, Var getür sözde vü vir sözüñ dadın</li>
 <li>Bir Felek-nâme dahı eyle kitâb, Var sen ol yidinçileri bî-hicâb</li>
 <li>Ben bu Gülşehrî adın çün bagladum, Kendüzüme vü göñüller tagladum</li>
 <li>Hem Felek-nâme dahı hûb eyledüm, Bu iki ad-ıla zîbâ söyledüm</li>
 <li>Çün kitâb-ıla adum oldı tamâm, Vardum ol altı ere virdüm selâm</li>
 <li>Eytdüm âhir ne kişilersiz &#8216;aceb, İşbu mevzi&#8216;de ne eylersiz taleb</li>
 <li>Birisi eydür Senâyî benvenin, Kim İlâh-nâme&#8217;de key rûşenvenin</li>
 <li>Biri Mevlânâ benem dir iy &#8216;azîz, Mesnevî benüm kitâbumdur temîz</li>
 <li>Birisi eydür Nizâmî&#8217;dür adum, Mahzenü&#8217;l-esrâr-ıla girmiş dadum</li>
 <li>Birisi eydür benem &#8216;Attâr uş, Mantıku&#8217;t-tayr&#8217;um elümde hûb u hôş</li>
 <li>Birisi Sa&#8216;dî benem dir iy harîf, Kim Gülistân-nâme eyledüm latîf</li>
 <li>Birisi eydür Veled dirler baña, Mesnevî&#8217;m irmiş ola âhir saña</li>
 <li>Çün bular şerh itdiler adlu adın, Degmesi ögdi kitâbınuñ dadın</li>
 <li>Cilve kıldum ben dahı bir gül gibi, Söze girdüm kumrı vü bülbül gibi</li>
 <li>Kim kuluñuz adı Gülşehrî-durur, Hem şeker bâcı degül behrî-durur</li>
 <li>Hem Felek-nâme kitâbum adıdur, Kim şeker gibi tuzınuñ dadıdur</li>
 <li>Biliş adsuz çün ki sizden yâd-durur, Hem bu iki ad dahı hûb ad-durur</li>
 <li>Bu iki ad gerçi bellürek degül, Sizüñ aduñuzdan alurak degül</li>
 <li>Bir kızıl addur cihânda gül gibi, Söz diyen ol ad-ıla bülbül gibi</li>
 <li>Bu iki ad-ıla ger kılsam taleb, Olıbilem mi yidinçiñüz &#8216;aceb</li>
 <li>Ben ki bu adlar-ıla buldum temîz, Dâyire ehli olam mı iy &#8216;azîz</li>
 <li>Çün cihânda sözlerüm ola devân, Dünyada adum kala mı câvidân</li>
 <li>Bu iki ad-ıla bir &#8216;âlem eri, Olıbilem mi diye bir dem arı</li>
 <li>Çünki Gülşehrî adın işitdiler, Hem Felek-nâme adın fikr itdiler</li>
 <li>Eytdiler el-hak bu iki ad eyü, Ad-durur kim yok-durur saña kayu</li>
 <li>Tatlulık gibi cihânda dad mı var, Dünyada Gülşehri gibi ad mı var</li>
 <li>Yâ Felek-nâme gibi ad kanda var, Ol hünerden kim kişinüñ tende var</li>
 <li>İşbu yoldan gel bize sen sâki ol, Dünyada bu adlar-ıla bâki ol</li>
 <li>Hızr gibi ister-iseñ bâkılık, Âb-ı hayvândan bize kıl sâkılık</li>
 <li>İşbu biz altıya bî-hırs u hevâ, Sen yidinçi olur-ısañ key revâ</li>
 <li>Degmesi ol çeşmeden çün kandılar, Bir kadeh gej geldi baña sundılar</li>
 <li>Bunlar altı er-durur günden &#8216;ayân, Şimdi yidinçileri benven hemân</li>
 <li>Şimdi ol altı ere sâkî benem, Kim ad-ıla dünyada bâkî benem</li>
 <li>Bunlaruñ altı kitâbı var &#8216;ayân, Bu Felek-nâme yidinçidür hemân</li>
 <li>Ol kim ister kim sekizinçi ola, Olıbiliçek hôd ortaya gele</li>
 <li>Dek biregü bellü gelsün nâmdâr, Yohsa ol olsun yidinçi nâme-dâr</li>
 <li>Ben sekizinçilige dahı olam, Râzı vü rızkumı &#8216;âlemde bulam</li>
 <li>İlla gelen &#8216;âmî adıyla gelür, Anuñ-ıçun kendüzin yavu kılur</li>
 <li>Zeyd ü Bekr ü &#8216;Amr çok var dünyada, Bellü ad-ıla gerek er dünyada</li>
 <li>&#8216;Âm adınuñ olmaya hergiz dadı, Hâs ad ister-ise Gülşehrî adı</li>
 <li>Bu tefâhür dünyada bulur kabûl, Yohsa ol &#8216;âlemde bu kamu degül</li>
 <li>Ad u söz ü sâz dünyâda olur, Âhiretde key &#8216;amel kıymet bulur</li>
 <li>Ad-ıla da&#8216;vî kılanlarda mesel, Oldı bu destân u buldı bu mahal</li>
 <li>Yohsa hâle iren er adı n&#8217;ider, Adı ko kendüzüñ aradan gider</li>
 <li>Ad cihân fahrı-y-ıçun işe gelür, Kim cihânda ad-ıla &#8216;izzet bulur</li>
 <li>Bizde oldı bu cihân fahrı tamâm, Ol cihânı Tañrı bile ve&#8217;s-selâm</li>
 <li>Ol arada kim virile söz dadı, Nâdire ad oldı Gülşehrî adı</li>
 <li>Söyler-ise böyle kuşlar dilini, Hüdhüd üze kopuzınuñ kılını</li>
 <li>Biz perestâruz Ganî perverdigâr, Biz günehkâruz Gafûr âmruzkâr</li>
 <li>Rahmeti bî-hadd u ihsânı delim, Mülketi câvid ü fermânı kadîm<br><br>
 SU&#8217;ÂL KERDEN-İ SÂYİL EZ, HÜDHÜD DER ÂDÂB-I TARÎK, VE FÜTÜVVET-DÂRÎ</li>
 <li>Biri sorar kim fütüvvet ne-durur, Bu ahîlerüñ işi nite-durur</li>
 <li>Ne kıla kim er fütüvvet-dâr ola, N&#8217;eyleye ol yolda berhurdâr ola</li>
 <li>Şartı var mı sofradan artuk dakı, Bize bir bâtıldan añlatgıl hakı</li>
 <li>Biri birin dilememek var mıdur, Yâ ahîlık ceng ü şûr u şer midür</li>
 <li>Biribiri perdesin yırtan &#8216;aceb, Kıla mı hergiz ahîlıgı taleb<br><br>
 CEVÂB DÂDEN-İ HÜDHÜD, ÂN SÂ&#8217;İL-RÂ NÎZ</li>
 <li>Hüdhüd eydür kim fütüvvet var-ısa, Yâ tapu kılmakda sâdık er-ise</li>
 <li>Anda üç nesne gerek açuk ola, Üç dahı baglu gerekdür bu yola</li>
 <li>Alnı açuk gerek evvel kişiye, Kim güneş gibi cihânda ışıya</li>
 <li>Sofra bagı dahı hem açuk gerek, Ol kadar kim var degül hem çok gerek</li>
 <li>Kapu dahı açuk olıçak tamâm, Olur ol üç açuk anda ve&#8217;s-selâm</li>
 <li>Dili gaybetden anuñ baglu gerek, Sözi şîrîn ü aşı yaglu gerek</li>
 <li>Gözi hem baglu gerek kim görmeye, Kimsenüñ &#8216;aybına ta&#8216;na urmaya</li>
 <li>Baglulardan biri ilersügidür, Kim ol altıdan kamudan yigidür</li>
 <li>Kimde kim bu altı hâsiyyet ola, Yavlak ol er lâyık ola bu yola</li>
 <li>Kimde kim yokdur bu altı hâsiyet, Renci kamu yile gide &#8216;âkıbet</li>
 <li>Kim zinâdan gaybet eylemek dakı, Ulurakdur erde bir Tañrı hakı</li>
 <li>Bir ahî göster kim ol gaybet dimez, Halk etini bal u yag gibi yimez</li>
 <li>Kocalardan bir söz işit iy yigit, Gaybet iden kişiden yigrekdür it</li>
 <li>Terbiye savm u salât erkânını, Vâcibînüñ farz u istihsânını</li>
 <li>Dükelin gerek ahîdan örgene, Kim şerî&#8216;atsuz &#8216;amelden yigrene</li>
 <li>Âhı katında bir âyîne ola, Şeyhi katında hemân saykal bula</li>
 <li>Ne edeb var-ısa âhî göstere, Aña vü şeyhi safâsın artura</li>
 <li>Lokmasını sofrada niçe yiye, Niçe otura vü dura vü diye</li>
 <li>Niçe yöriye vü baka vü selâm, Niçe vire ala halka ve&#8217;s-selâm</li>
 <li>Ne edeb kim var ol yolda ola, Dükelin astânede hâsıl kıla</li>
 <li>Anda çün hâsıl kıla &#8216;ilm ü &#8216;amel, Gele şeyhüñ tapusına bî-dagal</li>
 <li>Âyine çün kim tamâm olmış ola, Bir safâsı yaluñuz kalmış ola</li>
 <li>Bu kabûla her kim ol makbûl ola, Ol safâya bir zamân meşgûl ola</li>
 <li>Çün ma&#8216;âdinden nebâta irişe, Kim biraz berg ü sebâta irişe</li>
 <li>Cism nâmından geçüp hayvân ola, Çünki hayvândan geçe insân ola</li>
 <li>&#8216;Âkıbet devrânı seyr-ile felek, Eyleye ol âdemiyi bir melek</li>
 <li>Çün melekden dahı geçe bî-riyâ, Âhı tapusından ire Tañrı&#8217;ya</li>
 <li>Çün ahî bu didügümi bilmedi, Sorar-ısañ biñde birin kılmadı</li>
 <li>Terbiye hôd bunı kanda biliser, Yâ bunuñ yüz biñde birin kılısar</li>
 <li>Çün ahî câhil ola vü bî-amân, Terbiye hem cehl örgene hemân</li>
 <li>Çün ahî bilmedük ola bu yolı, Terbiye kanda biliser iy ulu</li>
 <li>Bir ahîya irmedük bu çavda cüst, Kim okıdı kulhuvallâhi dürüst</li>
 <li>Çün bu aña ol buña yavuz sana, İkisinüñ kavlına kim inana</li>
 <li>Biribirin çün ahîlar ögeler, Müdde&#8216;îlerüñ depesin dögeler</li>
 <li>Çün ulular biribirin sıyalar, Kiçileri ne yola okıyalar</li>
 <li>Biñ ahî terk itdi başın bu yola, Gelmedi bir terbiye hôd hâsıla</li>
 <li>Degme kişi oldugı-y-ıçun ahî, Oynayacak oldı âhîlık dahı</li>
 <li>Kuş diline çün Süleymânlık kıla, Derdüñe Gülşehri dermânlık kıla</li>
 <li>Hikmet-ile hırs boynını dokı, Bişr-ile Yemliha destânın okı<br><br>
 BÜŞR-NÂME-İ HÔCA, GÜLŞEHRİ</li>
 <li>Başlayalum söze bismillâh-ıla, Bir niyâz eyleyelüm Allâh-ıla</li>
 <li>Üstümüzde Hakk&#8217;ı hâzır görelüm, Mustafâ cem&#8216;iyyetine irelüm</li>
 <li>Niçe def ü nây-ıla iñleyelüm, Âyet ü ahbâr ünin diñleyelüm</li>
 <li>Ol kim andan yig kişi söz dimedi, Kısmetinden taşra nesne yimedi</li>
 <li>Gayb rızkı dilfirîb ü hôş olur, Zehri virürler-ise kim nûş olur</li>
 <li>&#8216;İlm-ile her bir sözi söyleyelüm, &#8216;Akl-ıla her &#8216;ilmi şerh eyleyelüm</li>
 <li>Bülbüli bostâna irişdürelüm, Tûtiyi destâna irişdürelüm</li>
 <li>Bir yay alam ma &#8216;ni okın atmaga, Bir dükân kuram cevâhir satmaga</li>
 <li>İnçülerden dür-feşânlık idelüm, Dürlere güher-feşânlık idelüm</li>
 <li>Eyle ter söyleyelüm bu sünbüli, Kim okıyan kişinüñ bitsün dili</li>
 <li>Bu meselde bir hikâyet bulmışuz, Dürr-ile nazmın murassa kılmışuz</li>
 <li>Kim felek devrânını ider-iken, Degme ılduz burcına gider-iken</li>
 <li>Var-ıdı Hemyân şarında bir ulu, Adı Büşr ü içi &#8216;ilm ile tolu</li>
 <li>Dünyadan göñlini götürmiş-idi, Dünyeligüñ terkini urmış-idi</li>
 <li>Bir mücerred yigid-idi pâk-bâz, Gün uzun oruç dün dölpi namâz</li>
 <li>Tañla dükkânçugını kurar-ıdı, İşler-idi vü işi sürer-idi</li>
 <li>Yarısın kazandugınuñ yir-idi, Yarısın yohsula virem dir-idi</li>
 <li>Bir gün işi &#8216;azmini kılur-idi, Yolda bir &#8216;avrat meger gelür-idi</li>
 <li>Yil yüzinden çârın açdı añsuzın, Büşr gördi &#8216;avratuñ nâgeh yüzin</li>
 <li>Çünki düşdi gözi &#8216;avrat gözine, &#8216;Âşık oldı Büşr &#8216;avrat yüzine</li>
 <li>Yüzi hûb u tal&#8216;atı pür nûr-ıdı, Âdemî dime aña kim hûr-ıdı</li>
 <li>Tonı hôş u kendüzi key bay-ıdı, Ne adem dirsin aña kim ay-ıdı</li>
 <li>Geçdi &#8216;avrat Büşr göñlin taglayu, Büşr kaldı göñlin aña baglayu</li>
 <li>Bir nazarda eyle oldı &#8216;âşıkı, Kim temîz itmedi bâtıldan hakı</li>
 <li>Eydür ardınça eger varmaz-ısam, Evi kanda kendü kim görmez-isem</li>
 <li>&#8216;Işkı beni bî-gümân öldüriser, Dükeli halkı baña güldüriser</li>
 <li>Döndi kim ol &#8216;avrat ardınça vara, Kendü kim yâhut evi kanda sora</li>
 <li>Girü kendü kendüye eydür sakın, Olmaya kim ölümüñ geldi yakın</li>
 <li>Şimdiye degin harâma bakmaduñ, Göñlüñi şehvet odına yakmaduñ</li>
 <li>Şimdi bir &#8216;avrat peyinçe varduguñ, Yolda yâd &#8216;avrat yüzini gördügüñ</li>
 <li>Erlik içinde revâ kaçan ola, &#8216;Avrata &#8216;avratdan alular kala</li>
 <li>Erlik içinde revâ kaçan ola, &#8216;Avrata &#8216;avratdan alular kala</li>
 <li>Çok ere kılmış-durur &#8216;avrat cefâ, &#8216;Avratından bulmadı bir er vefâ</li>
 <li>Sol yañadın aldı &#8216;avrat varlıgı, Solda kaçan bula kimse saglıgı</li>
 <li>&#8216;Avratuñ sevdügine aldanmagıl, &#8216;İşvesi yalan-durur inanmagıl</li>
 <li>Bir işi işle dir-iseñ taşlaya, İşleme didügüñ işi işleye</li>
 <li>Bir iki gün kim senüñ &#8216;ışkuñ kova, Soñra osana vü ayrugı seve</li>
 <li>Atda vü &#8216;avratda vü kılıçda er, Bulmadı hergiz vefâ iy nâmver</li>
 <li>Hem olur &#8216;avratda dahı çok eyü, Yok halâlını alanlara kayu</li>
 <li>Çün halâlum degül ol &#8216;avrat benüm, Olmasun hîç anuñ ardınça yönüm</li>
 <li>Döneyim kendü işüme gideyim, Çün halâl olmaya baña n&#8217;ideyim</li>
 <li>Bu oyunda nefsümi ben utayım, &#8216;Işkumı göñlüm içinde dutayım</li>
 <li>Varayın Beytü&#8217;l-makdis&#8217;den yaña, Göreyim ne ilerü gelür baña</li>
 <li>Döndi kim Beytü&#8217;l-makdis şehrine, Vara vü sabr ide &#8216;ışkuñ kahrına</li>
 <li>Vardı Kuds&#8217;e vü Halîl&#8217;e şevk-ıla, Kıldı tâ&#8216;at degme yirde zevk-ıla</li>
 <li>Döndi girü şehrine varmaklıga, &#8216;Işkına sabr eyleyüp durmaklıga</li>
 <li>Yolda nâgeh ogradı bir kırgıla, Tahta remliyle kitâbı çok bile</li>
 <li>Büşr aña virdi selâm i&#8216;zâz-ıla, Ol selâmın aldı yüz biñ nâz-ıla</li>
 <li>Yoldaş oldılar giderler hôş yola, Büşr bakar kırgıla kim ne kıla</li>
 <li>Kırgıl eydür Büşr&#8217;e kim aduñ nedür, Niçe duzuñ var u yâ daduñ nedür</li>
 <li>Eydür adum Büşr-i miskîndür benüm, Şimdi Hemyân şehrine-durur yönüm</li>
 <li>Kırgıl eydür garra olma sözüñe, Dahı miskîn dimegil kendüzüñe</li>
 <li>Meskenet yolı &#8216;azîm ulu-durur, Saña miskîn ad koyan delü-durur</li>
 <li>Çün Nebî kendüye miskînem didi, Kangı câhil saña miskîn ad kodı</li>
 <li>Büşr eydür eylese Tañrı hakı, Kendüzüme dimeyem miskîn dakı</li>
 <li>Çün yazukdur neye miskîn urayım, Kendü adum u yazuga gireyim</li>
 <li>Ulular yolda anuñ-ıçun dura, Kim kiçilere yolını göstere</li>
 <li>Ben neyem kim adumı eydem size, Sizüñ aduñuz nedür eydüñ bize</li>
 <li>Kırgıl eydür ne diyem adum saña, Feylesôf Yemlihâ dirler baña</li>
 <li>Kamu &#8216;ilm içinde fikret kıluram, Fıkh-ıla tefsîri yavlak bilürem</li>
 <li>Çün tabî&#8216;îden riyâzîye gelem, Hikmet ü tıbb u nücûmı key bilem</li>
 <li>Çünki mantıkdan mecestîye düşem, Bû Alî Sînâ &#8216;ulûmından hoşam</li>
 <li>Nahv içinde kimse bençe olmaya, Sarfı dahı bençileyin bilmeye</li>
 <li>Hendese şeklin tamâmet bilürem, İklidis &#8216;ilminde da&#8216;vî kıluram</li>
 <li>Reml-ile dünyada ne olasını, Bilürem benden soran kişi kanı</li>
 <li>Ne ki yüz yıldan ilerü olısar, Kamusı baña &#8216;ayândur ser-be-ser</li>
 <li>Bir nefes &#8216;ilmümde ġâfil olmayam, Ne ola &#8216;âlemde kim ben bilmeyem</li>
 <li>Sen ne lâyıksın baña yoldaşlıga, Hîç ayak da&#8216;vî kıla mı başlıga</li>
 <li>Ben dahı Hemyân şarından oluram, Anuñ-ıçun saña hürmet kıluram</li>
 <li>Yohsa yolda yüz kişi bile gider, Bellüdür kim her birisi ne güder</li>
 <li>Büşr eydür bî-edeblik iderem, Kim bu yolda senüñ-ile giderem</li>
 <li>İlla hem bir tapuçı gerek saña, Kutlu olsun ol tapuçılık baña</li>
 <li>Şarda dahı ben kaçan sensüz olam, Yâ seni yavu kılup kimi bulam</li>
 <li>Şükr ü minnet ol İlâh-ı ekbere, Kim beni irürdi bir ulu ere</li>
 <li>Gider-iken ol tuman bu nûr-ıla, Çıkdı bir ulu bulut yagmur-ıla</li>
 <li>Yemlihâ eydür bilür-iseñ eyit, Kim nedür yagmur u yâ nedür bulut</li>
 <li>Büşr eydür Tañrı hükminden ola, Yohsa ayruk ne-y-idügin kim bile</li>
 <li>Yemlihâ eydür bu câhiller sözin, Söyleme bunda vü sözler duzsuzın</li>
 <li>Bu buhâr u toz u dütün kim agar, Yokaru yagmur olur yire yagar</li>
 <li>Bu bulutlar kim behem peyvestedür, Her birisi bir buhâra bestedür</li>
 <li>Sen bu tafsîli kaçan añlayasın, Yâ bu sözi işidüp tañlayasın</li>
 <li>Nâgehân gök gürledi Büşr&#8217;e sorar, Kim bu gürlemek nedendür vir habar</li>
 <li>Büşr eydür Tañrı hükminden ırak, Olmaya beni gerekse oda yak</li>
 <li>Yemlihâ eydür ko bunlar sözini, Kim göresin sözlerümüñ yüzini</li>
 <li>Çün bulıtlar birbirine sürtişür, Ra&#8216;d olur sen bu sebakları bişür</li>
 <li>Ne bile nâdân sözüñ hikmetlerin, Hikmetüñ dânâ bile kıymetlerin</li>
 <li>Bir zamândan çıkdı bir kavs-i kuzah, Yemlihâ'nuñ göñline düşdi ferâh</li>
 <li>Büşr'e eydür şimdi fikret kılasın, Ne durur kavs-i kuzah key bilesin</li>
 <li>Büşr eydür gök yüzinde bu nişân, Tañrı'nuñ hükminden olur her zamân</li>
 <li>Yemlihâ eydür eyü-durur yoma, Sen bu dânâlar sözin elden koma</li>
 <li>&#8216;İlm ile söyler-isem tañlayasın, Ne diyeyim saña kim añlayasın</li>
 <li>Yeşil ot saru kızıl gül &#8216;aksi hôş, Çün urur buluda uş böyle kim uş</li>
 <li>Andan alur hey'etin kavs-i kuzah, Kim işitdiyse bu kavlı kıldı sah</li>
 <li>İçse yigdür zehr-i kâtil câm-ıla, Şekkeri halva yapınca &#8216;âm-ıla</li>
 <li>Gice oldı irdiler bir menzile, Hôş ay aydın u oturdılar bile</li>
 <li>Büşr&#8217;e eydür Yemlihâ kim iy hoca, Kangı ılduz gicesidür bu gice</li>
 <li>Büşr eydür Tañrı bile bu düni, Kim nenüñdür yohsa kim bile anı</li>
 <li>Yemlihâ eydür meger sen bilmedüñ, Kim benüm gibi hünermend olmaduñ,</li>
 <li>Güneşüñdür bu peşenbe gicesi, Eydür âdîne düninüñ h&#728;ôcası</li>
 <li>Çünki şenbe dünini Merrih ala, Girüki dünin &#8216;Utarid hod bile</li>
 <li>Müşterî&#8217;ye vir düşenbe dünini, Zühre seşenbih düninüñ hatunı</li>
 <li>Çârşenbih gicesin aldı Zuhal, Müşkil uş böyle olur uşbunda hall</li>
 <li>Bu göküñ ben biliş eyledüm yadın, Sen dahı şimdi işidürsin adın</li>
 <li>Bir zamandan gördiler yılduzları, Yer yüzinden göge çıkdı sözleri</li>
 <li>Büşre eydür iy baña yoldaş olan, Cehli yoldaşı katında fâş olan</li>
 <li>Bu kamu ıduz ki &#8216;ilmi ögdedür, Hîç bilir misin ki kangı gökdedür</li>
 <li>Büşr eydür Tañrı bile kandadur, Bu kamu ılduz ki bu eyvândadur</li>
 <li>Yohsa ayruk kimsene ne biliser, Yâ nite bilmegi da&#8216;vî kılısar</li>
 <li>Yemlihâ eydür zihî nâdân kişi, Oldı benüm gibi dânâ yoldaşı</li>
 <li>Câhilüñ sözi kişiyi tañlada, Câhile kişi niçe söz añlada</li>
 <li>Gök tokuzdur yidisinde seyr ider, Yidi seyyâre de burcına gider</li>
 <li>Kalanına sâbitât ad urdılar, Sekkizinçi gökde bunlar durdılar</li>
 <li>Dokkuzınçı künbed-i a&#8216;zam-durur, Cehl zahm u &#8216;ilm aña merhem-durur</li>
 <li>Müşterî çıkdı ufukdan zer-feşân, Büşr&#8217;e eydür Yemlihâ kim iy fülân</li>
 <li>Bu ne yılduzdur anı tañlar mısın, Yâ evi kangı-durur añlar mısın</li>
 <li>Büşr eydür yüz eger fikret kılam, Tañrı bile ben anı kaçan bilem</li>
 <li>Yemlihâ eydür senüñ gibi tüni, Girçek eydürsin kaçan bile anı</li>
 <li>Müşterî ılduzı budur gökde &#8216;âyân, Kavs u Hûd anuñ evidür bî-gümân</li>
 <li>Cedy ü Delvi evler eylendi Zuhal, Burc ola Merrîhe &#8216;Akreb hem Hamel</li>
 <li>Serv ü Mîzân Zühre'ye evler ola, Hem &#8216;Utârid Hûşe vü Cevzâ ile</li>
 <li>Güneşe eyvân Esed burcı olur, Ay dahı Harçeng burcını alur</li>
 <li>Bu sözi ben olur-ısam şerh iden, Hayf eger sen olur-ısañ işiden</li>
 <li>Ay dutıldı Yemlihâ Büşr'e sorar, Kim neden dutıldı ay iy bî-haber</li>
 <li>Büşr eydür Tañrı kahrı çün gelür, Gice gibi ay yüzi kara olur</li>
 <li>Yemlihâ eydür mukallidsin henûz, Anuñ-ıçun sordugum dimezsin uz</li>
 <li>Kendüzinden çün degüldür ay nurı, Aydıñı kamu güneşdendür varı</li>
 <li>Çün güneşden nûr alur ay iy hakîm, Güneş ayuñ nûrın eyler müstakîm</li>
 <li>İkisi arasına yir kölgesi, Düşicek iy bilmeyenler bilgesi</li>
 <li>Ay dutılur nûrını virmez olur, Zîra ol dem güneşi görmez olur</li>
 <li>Çok zamândur kim senüñ gibi kişi, Dutmaduk-durur benüm gibi kuşı</li>
 <li>Çün beyân oldı ne kim bahs itdiler, Geçdiler ol sözden ü hôş yatdılar</li>
 <li>Çünki gice zengisi oldı nihân, Girü gündüz rûmisi oldı &#8216;ayân</li>
 <li>Büşr ile Yemlihâ girdiler yola, Büşr&#8217;e eydür Yemlihâ girü güle</li>
 <li>Kim peşenbih gün oruç olur mısın, Kankı ılduz günidür bilür misin</li>
 <li>Büşr eydür kul hemîn oruç ola, Gün ne ılduzuñ-durur Tañrı bile</li>
 <li>Yemlihâ eydür &#8216;aceb bu câhile, Ne diye kimse kim ol anı bile</li>
 <li>Müşterî&#8217;nüñdür bu pençşenbih güni, Zührenüñ âdîne gündür iy denî</li>
 <li>Oldı şenbe hudâ-vendi Zuhal, Güneşüñ yekşenbe oldı bî-halel</li>
 <li>Ay dü şenbih günini kıldı kabûl, Olmagıl bu ma&#8216;rîfetden sen melûl</li>
 <li>Çün se şenbih güni Merrîh'üñ ola, Hem &#8216;Utârid güni çârşenbih ala</li>
 <li>Saña ne sordum-ısa çün bilmedüñ, Tañrı emrine havâle eyledüñ</li>
 <li>Hadd u resmin bilmedüñ her bir sözüñ, Tañrı emrinden gidermedüñ gözüñ</li>
 <li>Büşr eydür kibr ile barışmagıl, Tañrı'nuñ hükmi-y-ile urışmagıl</li>
 <li>Kim kazâlar Tañrı'dan çün geleler, Kamu zeyrekler görüñ kör olalar</li>
 <li>Yemlihâ eydür tap imdi söyledüñ, Bilmedügüñi baña şerh eyledüñ</li>
 <li>Serçe gibi başladuñ ötmeklige, Tûtılara ma&#8216;rifet satmaklıga</li>
 <li>Bu sözi bir hôş yire cem&#8216; eylegil, Bir fakîre tapusında söylegil</li>
 <li>Yohsa ben bu sözi kaçan işidem, Kim kazâdan korkuban yoldan gidem</li>
 <li>İnmedükdür ol kazâ gökden dahı, Kim anı ben añlayam Tañrı hakı</li>
 <li>Diler-isem dünyada da&#8216;vî kılam, Kim dahı biñ yılda n&#8217;olsın bilem</li>
 <li>Büşr eydür eylese ayruk saña, Dınmayam bagışlagıl suçum baña</li>
 <li>Ne ki sen söyler-iseñ ben işidem, Hoş tapuñdan &#8216;ilmi ögrenügidem</li>
 <li>Nâgehân bir sebzegâha irdiler, Sebze ortasında bir küp gördiler</li>
 <li>Küp gömülmiş yire vü agzı ulu, Ortasına degin ol küp su dolu</li>
 <li>Çevresinde oturup hôş söyleyü, Büşr&#8217;e eydür Yemlihâ kibr eyleyü</li>
 <li>Kim bu küp bunda ne gömülü-durur, Bilmez-iseñ baña hod bellü-durur</li>
 <li>Büşr eydür müzd-içün gömlü ola, Kim geçen suyın içüp hazzın bula</li>
 <li>Yemlihâ eydür zihî kim añladuñ, Kim bu küp müzd-ıdugını tañladuñ</li>
 <li>Avçılar gömdi küpi bu arada, Kim bu avlar kim gezerler burada</li>
 <li>Susayalar geleler geçmeklige, Küp suyından egilüp içmeklige</li>
 <li>Ok-ıla ol avı ururlar bular, Her ki câhil kaldı sakalın yolar</li>
 <li>Ne sefer kim şimdiden girü kılam, Bir benüm gibi baña yoldaş bulam</li>
 <li>Sen biraz ol yaña var ben durayım, Kendüzümi bu küpe taldurayım</li>
 <li>Küp suyından gusl ideyim key arı, Kim gide arkamdagı kirler varı</li>
 <li>Büşr eydür küp suyına talduguñ, Arı suyı sen mülevves kılduguñ</li>
 <li>Maslahat degül şara varmak gerek, Şarda bir ili suya girmek gerek</li>
 <li>Yemlihâ eydür delim söyleme dur, Bu aradan birez ol yaña otur</li>
 <li>Büşr varur bir ırak yirde durur, Yemlihâ yalıñ olur küpe girür</li>
 <li>Çün suya girür ki gusl eyleye hoş, Hâli niçe ola añladayım uş</li>
 <li>Küp kuyu agzı olur suya düşer, Düşdüginden ol su başından aşar</li>
 <li>Yüziçilik bilmez ol suda ölür, Rahtı-y-ıla tonları taşra kalur</li>
 <li>Büşr bakar kim girü küpden çıka, Sakalını darayu saçın sıka</li>
 <li>Bakdı delim çıkmadı küpden işi, Korkuban üstine geldi yoldaşı</li>
 <li>Yemlihâ'yı gördi ol küpde ölü, Küp deriñ kuyunuñ agzı su tolu</li>
 <li>Zârı-y-ıla çagırup çok agladı, Kuşagını koltugına bagladı</li>
 <li>Çekdi küpden daşra çıkardı anı, Topraga göme kodı cânsuz teni</li>
 <li>Eydür iy biñ yıldan ilerü bilen, Soñra bir küp suyına düşüp ölen</li>
 <li>Sen bu fende nite fikret kılmaduñ, Bir küp içinde ölesüñ bilmedüñ</li>
 <li>Gör ki Tañrı hükmi çün kula gele, Kul nite küp suyına düşe öle</li>
 <li>Rahtını dirşürdi tonları-y-ıla, Kîsesinde gördi biñ altun bile</li>
 <li>Kamusını tonına dürdi girü, Eşeginüñ üstine urdı girü</li>
 <li>Girdi yola nevhâ vü zârî kılu, Kim diri yoldaş nite oldı ölü</li>
 <li>Eydür imdi şehr içine gireyim, Yemlihâ'nuñ evi kanda sorayım</li>
 <li>Vireyim bu ton-ıla bu altunı, Kavmına kim şâd ola anuñ canı</li>
 <li>Aña gelen baña hem bir gün gele, Her ki toġdı &#8216;âkıbet nâçâr öle</li>
 <li>Tañrı hükminden meger gâfil olam, Kim hevâ vü hırs u hıkd-ıla dolam</li>
 <li>Vardı Hemyân şehrine yöni girü, Hücresine varmagından ilerü</li>
 <li>Sordı Yemlihâ evin kim kandadur, Kim anuñ birkaç silâhı bendedür</li>
 <li>Eytdiler vardur anuñ bir &#8216;avratı, Key setîre &#8216;avrat u çok ni&#8216;meti</li>
 <li>İşde şehrüñ ol ucındadur evi, Gösterenüñ Büşr oldı peyrevi</li>
 <li>Gösterene gönderüp kıldı tapu, Büşr geldi kapuya kakdı kapu</li>
 <li>Çıkdı bir &#8216;avrat yüzini büriyü, Yirde atlas kunduzını süriyü</li>
 <li>Açdı kapu Büşr aña virdi selâm, Çün selâmın aldı ol &#8216;avrat tamâm</li>
 <li>Büşr yire bakup eydür ez-kader, Yemlihâ'nuñ bende raht u bahtı var</li>
 <li>Var-ısa destûr içerü gireyim, Rahtını tapuñuza degüreyim</li>
 <li>&#8216;Avrat eydür ev sizüñdür girüñüz, Siz dahı rahtı bize degürüñüz</li>
 <li>Büşr girdi gördi ev ni&#8216;met tolu, Tâbe-hâne &#8216;âlî vü soffa ulu</li>
 <li>&#8216;Avrat eydür geçüñüz oturuñuz, Ne varını ortaya getürüñüz</li>
 <li>Halı üstinde geçer Büşr oturur, &#8216;Avrat ilerü yeyesi getürür</li>
 <li>Büşr bir kaç lokma yir el-hamd ider, Diñlenür bir lahza armagı gider</li>
 <li>Andan açar agzını şekker gibi, Saçar agzından sözi gevher gibi</li>
 <li>Kim benüm Yemlihâ yoldaşum-ıdı, Sevdük üstâdum eyü işüm-idi</li>
 <li>İlla birez nâz u kibri var-ımış, Kendüzin yavlak ögüçi er imiş</li>
 <li>Tañrı'nuñ işine hükm eyler-idi, Bilmedügi sözleri söyler-idi</li>
 <li>Çok baña sögdi kim ol bir gün benüm, Bir yavuz sözde işitmedi ünüm</li>
 <li>Lokması degül gıdâyı yir iken, Ne ola ben bilmedügüm dir iken</li>
 <li>Arpa arpa yiri gögi bî-hicâb, Eyler-iken gice vü gündüz hisâb</li>
 <li>İrerüz biz bir küpe gömlü-durur, Su tolu bu turur ol küpe girür</li>
 <li>Komaz-ısam girmege baña söger, Yapışur-ısam durur beni döger</li>
 <li>Komayugörürem ol suya düşer, Küp kuyu olur su başından aşar</li>
 <li>Ben ırak gitmiş oluram ol kalur, Size çok yaş virsün ol küpde ölür</li>
 <li>Hakk&#8217;a kodum anı nesi varı uş, Algıl anuñ cânına harc eyle hoş</li>
 <li>&#8216;Avrat işitdi kim ölmüş Yemlihâ, Agladı çok gözinüñ yaşın sıka</li>
 <li>Aldı gördi kim niçedür tonını, Ton içinde gördi sarlu altunı</li>
 <li>Büşre eydür ol çün öldi n&#8217;idelüm, Ölenüñ ardınça nite gidelüm</li>
 <li>Çün kavuşdı âhiret bostânına, Tañrı rahmet kılsun anuñ cânına</li>
 <li>Günde yüz kez ol beni döger-idi, Dem-be-dem suçsuz baña söger-idi,</li>
 <li>Hîç benüm ögüdüme girmez-idi, Ol ögüde &#8216;aklı hîç irmez-idi</li>
 <li>Bir fodûl-ıdı senüñ katuñda ol, &#8216;Aklı yavlak az-ıdı vü &#8216;ilmi bol</li>
 <li>Ben bu togrulık ki sende görürem, Külli anuñ mihri terkin ururam</li>
 <li>Seni kendüme halâl eylenürem, Erligüñi kavmuma söylenürem</li>
 <li>Sen dahı kendüzüñe beni kabûl, Eylegil kim darb-ıla hôşdur usûl</li>
 <li>Büşr eydür maslahat kâbinini, Eylesünler kim kabûl itdüm seni</li>
 <li>Niçeme kim severem bir &#8216;avratı, &#8216;Âşıkam anuñ cemâline katı</li>
 <li>Kendüzümden ol beni almış-durur, &#8216;Işkı odı cânuma tolmış-durur</li>
 <li>İlla anı bulımazam n'ideyim, Seni alayım anı terk ideyim</li>
 <li>&#8216;Avrat eydür bürka&#8216;ı altından ol, El virür-ise anı kıluñ kabûl</li>
 <li>Yohsa el virmez-ise hîç ol nigâr, Benüm-ile hoş geçürüñ rûzigâr</li>
 <li>Büşr eydür kanda buluram anı, Sen beni algıl ki aldum ben seni</li>
 <li>&#8216;Avrat eydür altı yüz altun götür, Şarda bir bezzâz katında var otur</li>
 <li>Bir zamândan soñra dilüñ bilegil, Atam anamdan beni hôş dilegil</li>
 <li>Büşr altı yüz kızılı aldı hôş, Kendüzinüñ hücresine geldi hôş</li>
 <li>Tañlacak Bezzâz hânına gelür, Bir ulu h&#728;ôca katında oturur</li>
 <li>Satın alup satmaga çün bulaşur, Assısın ol hôca-y-ıla üleşür</li>
 <li>Hôca iltür ol gice Büşr'i eve, Ayru bir ev düzedür Büşr'e ive</li>
 <li>Kim sen oglumsın senüñ atañ benem, Eyle san kim sen ben ü yâ ben senem</li>
 <li>Kimsenem yok ne varın saña yazam, &#8216;Avrat alam saña hân-u-mân düzem</li>
 <li>Sen yigil içgil temâşâ eylegil, Halkı benüm mâlum-ıla toylagıl</li>
 <li>Büşr'e bir âstâne açdı şâhvâr, Asdı on kandîl içinde zer-nigâr</li>
 <li>Kimseneyi sımadan kavmı oña, Âhlıgı yirden irürdi göge</li>
 <li>Halkı eyle hulk-ıla sayd eyledi, Kim kamu halk eylügini söyledi</li>
 <li>Çün eyü dirildügini bildiler, Şehr uluları muhibbi oldılar</li>
 <li>Kamu şehr yigitleri yüz gül gibi, Terbiyesi oldılar bir kul gibi</li>
 <li>Altı şartı var fütüvvet yolınuñ, Üçi açuk üçi bagludur anuñ</li>
 <li>Kapusı vü alnı vü sofra bagı, Ol üç açukdur budur sözüñ sagı</li>
 <li>Ol kim üç baglı-durur evvel dili, Gözi baglu dahı arturur yolı</li>
 <li>Hem ilersüki dahı baglu gerek, Kim harâm odında yanmaya yürek</li>
 <li>Bu her altı hâsiyet bî-kâm u kâst, Âhı Büşr'üñ var-ıdı nefsinde râst</li>
 <li>Büşr bir &#8216;âlemde kim bir hâl-ıla, Bunça zevk eyler mahall u mâl-ıla</li>
 <li>Gün uzun her bir mahalleden geçer, Sevdügin sora gözi yaşın saçar</li>
 <li>Kim meger ersüz-ise anı ala, Yemlihâ'nuñ hatunın dahı bile</li>
 <li>Niçe kim çok istedi fâş u nihân, Sevdüginden bulmadı hergiz nişân</li>
 <li>Sevdügi hicri çün anı tagladı, Yemlihâ halkına göñlin bagladı</li>
 <li>Kişiler viribiyüp aldı anı, Yidi gün oldı dün ü gün dügüni</li>
 <li>Yidi günden soñra gerdege girür, &#8216;Avratuñ burka&#8216; yüzinden götürür</li>
 <li>Görür ol &#8216;avrat ki bu sevmiş-idi, Bunça müddet &#8216;ışkını kovmış-ıdı</li>
 <li>Burka&#8216; altından oturmış ay gibi, Kirpügi oklar u kaşı yay gibi</li>
 <li>Na&#8216;ra urur ussı gider bir zamân, &#8216;Avrat üstine gelür kılur figân</li>
 <li>Su saçar ussı girü başa gelür, &#8216;Avratı ol hâle çün hayrân kalur</li>
 <li>Âhı Büşr eydür ki bir yoldan çârı, Yil açar gökçek yüzüñden iy perî</li>
 <li>Ben senüñ kutlu yüzüñi görürem, &#8216;Âşık olup işbu hâle girürem</li>
 <li>Senden alup gideli bu altunı, Şehre düşüp isterem her gün seni</li>
 <li>Altı aydur kim sen olmışsın benüm, Şarda isterem seni ben iy cânum</li>
 <li>Çün harâm olmadı âhengüm saña, Hak halâllıgı seni virdi baña</li>
 <li>&#8216;Avrat eydür ben dahı yavlak seni, Sevdüm ol sâ&#8216;at ki sen sevdüñ beni</li>
 <li>Sırlarumı Tañrı'ya söyler-idüm, Oturup &#8216;ışkuña sabr eyler-idüm</li>
 <li>Varmaga çün meylüm olmadı saña, Tañrı verdi &#8216;âkibet seni baña</li>
 <li>Tâ hod anlar niçe takrîr eyledi, Böyle ter Gülşehri tefsîr eyledi</li>
 <li>Kim ne &#8216;ilmi kim dilersin cümle bil, İlla togrılıgı elden komagıl</li>
 <li>&#8216;Akla kasd u şehvete meyl eyleme, Kimsenenüñ gaybetini söyleme</li>
 <li>Âhılıkdan âhı Büşr âgeh-durur, Saña âhı ad koyan ebleh-durur</li>
 <li>Kim ahîlıkdan ol irdi Tañrı'ya, Senüñ işüñ kamusı zerk ü riyâ</li>
 <li>Çün arıtmaduñ mürüvvet gölini, Sen ne bilesin fütüvvet yolını</li>
 <li>Anda kim her dîküñ aşın yiyeler, Hayf ola kim saña âhı diyeler</li>
 <li>Bilse-y-idüñ yurtı kim sora-y-ıdun, Yüz kişinüñ boynını ura-y-ıdun</li>
 <li>Şarda bir mekr ü hiyel kıla-y-ıduñ, Hân-u-mânın kişinüñ ala-y-ıduñ</li>
 <li>Anda kim herkes kıla bir yol taleb, Saña âhı okımak yavlak &#8216;aceb</li>
 <li>Togru sözüñ kamusı yalan-durur, Âhılık adı saña bühtân-durur</li>
 <li>Sen ne kişisin kim âhı olasın, Yâ ahîlar kulı dahı olasın</li>
 <li>Sen Füvvet-nâme&#8217;yi bilür-iseñ, Okıyuban şerhini kılur-ısañ</li>
 <li>Kendüzüñi âhılıkda iy &#8216;azîz, Bir &#8216;ases-başı bilesin bî-temîz</li>
 <li>Degme kişi olmagın şarda ahî, Oynıcak oldı bu âhîlık dahı</li>
 <li>Hem gerek tevfîk min-rabbi&#8216;l-&#8216;ibâd, Yaluñuz cehd ile olmaz bu cihâd</li>
 <li>Her ne kısmet kim saña maksûm ola, &#8216;Âkıbet bir gün saña ma&#8216;lûm ola</li>
 <li>Dünyada yüz yıl eger dürişesin, Ne ki rızkuñdur aña irişesin</li>
 <li>Niyyeti hûb eyle bî-&#8216;ıyş u menî, Kim irüre niyyetüñe Hak seni</li>
 <li>Külli &#8216;ayşin nahnu fîhi nestehî, Bel sebîlin fî-na&#8216;îmin teştehî</li>
 <li>Anuñ-ıçun kimse pendin dutmaduñ, Kim sözi Gülşehri'den işitmedüñ</li>
 <li>Sen müfevviz kıl işi ma&#8216;bûduña, Ol irüre hem seni maksûduña<br><br>
 SU&#8217;ÂL-KERDEN-İ SÂYİL, EZ HÜDHÜD DER SAHÂVET, Ü KEREM VE MÜRÜVVET</li>
 <li>Biri eydür kim sehâvet bende çok, Daru isterler-ise bir buhl yok</li>
 <li>Ol Kerîm&#8217;üñ hazretinde bu kerem, Kadr bula mı &#8216;aceb iy muhteşem</li>
 <li>On yayan haccı virem bir etmege, Bir uyuz itçügeze hayr itmege</li>
 <li>Dimezüz kim nân bagışlaya-y-ıduk, Nân diyene cân bagışlaya-y-ıduk</li>
 <li>Varını yâranlara kılduk nisâr, Yogına and içmedük iy nâmdâr</li>
 <li>Er ola kim çün seni mihmân kıla, İleyüñde kendüzin kurbân kıla</li>
 <li>Gündüzin sevdük sehâvet itmegi, Gice konuksuz yimedük itmegi</li>
 <li>Dileyene olıcak zer virürüz, Olmayıçak sâyile ser virürüz</li>
 <li>Ben ki bir ihsân u hayr u dâd idem, Hâtem-i Tâyyî revânın şâd idem</li>
 <li>Kanda kim bir müstahakka irevem, Cânumı ger diler-ise virevem</li>
 <li>Her müsâfir kim gelür eyvânuma, Hâkim olur kamu hân-u-mânuma</li>
 <li>Anda ihsânuñ sehânuñ kıymatı, Ola mı yavlak latîf ü key katı</li>
 <li>Kim bu Gülşehrî kerîm erenlerüñ, Ni&#8216;metini çok yidi yârenlerüñ</li>
 <li>Ol dahı buldugını terk eyledi, Âhiretde kendüye berk eyledi<br><br>
 CEVÂB-DÂDEN-İ HÜDHÜD ÂN, SÂYİL-RÂ VE BÂZ-NÜMÛDEN-İ, ECR-İ KEREM-RÂ</li>
 <li>Hüdhüd eydür kim kerem ehli-y-ise, Yâ cihânda bir kadem ehli-y-ise</li>
 <li>Tîzirek maksûdına hûb irişe, Andan ilerü kim aşup irişe</li>
 <li>Çün kişi kendüzinüñ terk eyleye, Ayruguñ kendüye ne berk eyleye</li>
 <li>Ol kim ire günde bir h&#728;ôn aşına, And içe cömerd erenler başına</li>
 <li>Çün kişinüñ etmegini yimedüñ, Hergiz anuñ zikr-i hayrın dimedüñ</li>
 <li>Yidügüñ gevdeñde şehvet artura, Virdügüñ seni kazâdan kurtara</li>
 <li>Yidügini kişi yavukulısar, Virdüginüñ birine on bulısar</li>
 <li>Yidügüñ bir gün ki çîrâdur saña, Virdügüñ anda hazînedür saña</li>
 <li>Yâ hakîmüñ kavlın ögren zînhâr, Yâ kerîmüñ fi&#8216;lin eyle ihtiyâr</li>
 <li>Ad eyüsin sormagıl kim kandadur, Kanda kim itmeg-ise ad andadur</li>
 <li>Ol kişi kim etmeginden yig ola, İşi ara yirde dâd u yig ola</li>
 <li>Fâsıkı çün bezli ilte cennete, Buhl-ıla zâhid cehennemde yite</li>
 <li>Bir kerîm ister-idüñ kim nân vire, Kim bahîl anı göriçek cân vire</li>
 <li>Hak kıla Gülşehri'yi sâhib-kadem, Kim kerâmât olmaya illâ kerem</li>
 <li>Beñzer ol şûrîdenüñ ahvâlına, Bu hadîs ü ol güher dellâlına<br><br>
 DÂSTÂN-I ŞÛRÎDE VÜ, DELLÂL-I GÛHER-FÜRÛŞ</li>
 <li>Var-ıdı Bagdâd şehrinde meger, Bir ulu dellâl key şâyeste er</li>
 <li>Bir güher satar-ıdı biñ nâz-ıla, Kim &#8216;aleyk eyler-idi yüz sâz-ıla</li>
 <li>Çıkdı ol bâzâr içinde key katı, Gevherüñ yüz biñ kızıla kıymeti</li>
 <li>Müşterîler yöresine üşdiler, Her biri bir dürlü şerhe düşdiler</li>
 <li>Geldi bir sergeşte vü şûrîde-dil, Yalın ayak baş açuk bergeşte-dil</li>
 <li>Eydür ey dellâl kim pür mâyesin, Bu dükânda sâhib-i sermâyesin</li>
 <li>Bu güher issi kim ister müşterî, Hîçe virür mi &#8216;aceb ol gevheri</li>
 <li>Hîçe virür-ise sen atlama hîç, Baña satgıl kim bahâsın ala hîç</li>
 <li>Viresiye almazam ben gevheri, Nakda hîçe oldum aña müşterî</li>
 <li>Nesneye alan bahâ virür dime, Hîçe nakda alanı elden koma</li>
 <li>Nesneyi yüz biñ kız-ıla n'idelüm, Hîçe nakda vir alalum gidelüm</li>
 <li>Eydür iy miskîn delü olduñ meger, Hîçe niçe satalar hergiz güher</li>
 <li>Kıymeti yüz biñ kızıl artuk-durur, Hîçe dileyenüñ ussı yok-durur</li>
 <li>Hîç ola her mâye kim hîçe gide, Hîç ola ol nesne kim hîçe gide</li>
 <li>Bî-dil âh itdi vü geçdi aglayu, Göñlini ol gabn odından taglayu</li>
 <li>Şevk-ıla eydür ki hîçe alınan, Girü hîçe satılur-ımış hemân</li>
 <li>Tâ metâ&#8216;ı dolaya pîçe kişi, Çün satun ala anı hîçe kişi</li>
 <li>Şükr kim bu satuda sermâyemüz, Ne ziyân kıldı ne assı mâyemüz</li>
 <li>Nesnede sûd u ziyân ola &#8216;ayân, Hîç-ile ne sûd ola vü ne ziyân</li>
 <li>Hîç-ile sermâye çün dura esâs, Assı dahı hîç ola re'sen-be-re's</li>
 <li>Bu satuda assımuz hôd olmadı, İlla sermâye ziyân hem kılmadı</li>
 <li>Nâgehân bir hâtif ün virdi aña, Kim ol ünden kaldı ol miskîn taña</li>
 <li>Kim gel ol bâzâra kim sultân dutar, Her ne kim alur-ısañ hîçe satar</li>
 <li>Sorma kim altun pula niçe virür, Sad hezârân gevheri hîçe virür</li>
 <li>Sen dilersin hîçe bizden gevheri, Yohsa al u virme hîç iy müşterî</li>
 <li>Çün bagışlar pâdişah aylak &#8216;atâ, Hîçe virmek hôd ola &#8216;âlî bahâ</li>
 <li>Sanma kim bâzârumuz hîçe gider, San&#8216;atumuz kamusı hîçe gider</li>
 <li>Ne vire bir pâdişâh iy pârisâ, Kim ola bir günki &#8216;ömrine bahâ</li>
 <li>Bir nefes &#8216;ömrüñ bahâsı çok-durur, Kadri kamu dünyâdan artuk-durur</li>
 <li>Sayru oldukda ki cândan ırasın, Saġlıguñ şükrânesi ne viresin</li>
 <li>Niçe kim bâzârumuz ayrılmadı, Bir içim suya bahâ virilmedi</li>
 <li>Ne bahâ-y-ıla satun alduñ canı, Yâ ne virdüñ kim saña virdi teni</li>
 <li>Her okı bir yaydan atanlar bizüz, Her metâ&#8216;ı hîçe satanlar bizüz</li>
 <li>Biñ kızıl bu satuda iy pârisâ, Olmaya bir günki &#8216;ömrüñe bahâ</li>
 <li>Her kumâşı bizden iltürler beleş, Kim bahâ virüp alur bizden kumâş</li>
 <li>İster-iseñ cümle dâmuñ dânesi, Olmaya iki gözüñ şükrânesi</li>
 <li>Ol çemende kim bitürdük lâleyi, Râyegân itdük dükeli kâleyi</li>
 <li>Sen ki bizden hîçe dilersin güher, Çok bahâsın virmiş olasın meger</li>
 <li>Yohsa biz hôd râyegân bagışlaruz, Her metâ&#8216;ı vü tafaddul işlerüz</li>
 <li>İy niçe gevher ki bî-&#8216;ayb u riyâ, Râyegân bagışladuk Gülşehri'ye</li>
 <li>Kim biz aylak sataruz ol gevheri, Hîçe alan hôd ola key müşteri,</li>
 <li>Yok-durur Gülşehri'nüñ hîçi meger, Kim hiçe dahı satın almaz güher</li>
 <li>Hîçe satılanlara Tañrı hakı, Yok bizüm almaga hîçümüz dahı</li>
 <li>Kimse bizüm gibi müflis görmedi, Kim elümüz hîçe dahı irmedi</li>
 <li>Eyle dut kim hîçe gevher bulavuz, Kanı bizüm hîçümüz kim virevüz</li>
 <li>Hîçe mümkindür güher hôd bulmaga, İlla bizüm hîçümüz yok almaga</li>
 <li>Rahmeti dürrin meger lutf işleye, Ol hîçe satan bize bagışlaya<br><br>
 SU&#8217;ÂL-KERDEN-İ SÂYİL EZ HÜDHÜD, DER &#8216;ÖZR-İ GÜNEHKÂRÎ</li>
 <li>Birisi eydür günâhum çok-durur, Varmaga sîmurga yüzüm yok-durur,</li>
 <li>Bir sevâb işlemedüm lâyık aña, Olmaga yaraya mı &#8216;âşık aña</li>
 <li>Gelmedi bir tâ&#8216;at elümden benüm, Cânuma çok zahmet eyledi tenüm</li>
 <li>Ança yazuk çok bula benden soran, Kim yazukdan bilmeye beni gören</li>
 <li>Azı kaçan begeneler çoklular, Müzde kanda ireler yazuklular</li>
 <li>Zerrece tâ&#8216;at ki dirler bende yok, Tagça yazuk ister-iseñ bende çok</li>
 <li>Çok günâh-ıla geçürdüm rüzigâr, Ne kıla tâ hôd baña perverdigâr</li>
 <li>Bu kamu yazuklar ile iy &#8216;aceb, Niçe kıla kimse sîmurgı taleb</li>
 <li>Yazug işleyen sevâba ire mi, Yâ günâha Tañrı müzdi vire mi<br><br>
 CEVÂB-DÂDEN-İ HÜDHÜD ÂN, SÂYİL-RÂ DER EMR-İ LÂ-TAKNETÛ, MİN-RAHMETİ'LLAHİ (39/53)</li>
 <li>Hüdhüd eydür hîç ümîdüñ kesmegil, Andan u top hakkı yire basmagıl</li>
 <li>Niçeme kim sende yazuk çok-durur, Tevbe kapusı dahı açuk-durur</li>
 <li>Yigid er kocalıcak karı olur, Arısuz ton yuyıcak arı olur</li>
 <li>Âyinâyı jengi yimeden düriş, Saykal-ıla bir safâsına iriş</li>
 <li>Ol gidere hem girü bu zahmeti, Kim yazukdan çokırakdur rahmeti</li>
 <li>Diler-ise kim bir ihsân işleye, Kamu halkuñ yazugın bagışlaya</li>
 <li>Dilemez-ise kamunuñ tâ&#8216;atın, Hîçe saya vü dükeli sâ&#8216;atın</li>
 <li>Niçeme kim yazuguñ çok olısar, Rahmetinden kaçan artuk olısar</li>
 <li>Diler-iseñ kim ola altun misüñ, Tevbe-y-ile boynın urgıl iblisüñ</li>
 <li>Niçeme kim bir sevâbı düzmedük, Tañrı'dan ümmîdümüzi üzmedük</li>
 <li>Hîç dest-âvîzümüz halvetine, Yok be-cüz lâ-taknetû mi&#8216;r-rahmete (39/53)</li>
 <li>Mâlenâ min vechi islâhi&#8216;l-fesâd, Fi-umuri-'l-fâsidâti ve i&#8216;timâd</li>
 <li>Lutfı Hakk'uñ bî-hôd u kendü kerîm, Rahmeti câvîd ihsânı kadîm</li>
 <li>Anda herkes &#8216;arza kıla kârbâr, &#8216;Afv ide Gülşehri cürmin Girdigâr</li>
 <li>Rahmeti bir pür güher deryâ-durur, Lüccesi pür lü'lü'-yi lâlâ-durur</li>
 <li>Ol-durur bu dâsitânda kîl-u-kâl, Kim Muhammed Hak'dan eyledi su'âl<br><br>
 MÜNÂCÂT-I MUSTAFÂ&#8216;ALEYHİSSELÂM, DER KİTMÂN-I GÜNÂH-I ÜMMET</li>
 <li>Mustafâ bir gün münâcât eyledi, Sırrını Hak hazretinde söyledi</li>
 <li>Kim baña ümmet olan yazugını, Kimseye bildürmegil hîç iy Ġanî</li>
 <li>Yaluñuz yazukların ben bileyim, Andan anlara şefâ&#8216;at kılayım</li>
 <li>Kimse bilmesün bular n'itdügini, Muttali&#8216; kılma aña, illâ beni</li>
 <li>Kimse bunlaruñ günâhın bilmesün, Bunları yavlak melâmet kılmasun</li>
 <li>Ben bileyim ümmetüm yazugını, Kimseye bildürmegil sen iy Ganî</li>
 <li>Hak ta'âlâ eydür iy Şâh-ı rüsül, Pâsbân-ı bârgâh-ı emr-i kul</li>
 <li>Sen dilersin kim kimesne bilmeye, Ümmetüñ yazuklarına gülmeye</li>
 <li>Ben dilerem kim bularuñ yazugın, Sen dahı bilmeyesin hîç iy Emîn</li>
 <li>Yaluñuz yazuklarını ben bilem, Kim girü kullaruma rahmet kılam</li>
 <li>Ben bileyim ümmetüñ yazugını, Kim girü bagışlayısaram anı</li>
 <li>Sen bularuñ yazugın bilür-iseñ, Suçlarınuñ fikrini kılur-ısañ</li>
 <li>Ümmetüñden eyle bîzâr olasın, Kim yazuklarına hayrân kalasın</li>
 <li>Suçları ussuñ başuñdan ilede, Ümmetüm var dimeyesin dünyede</li>
 <li>Ümmetüñden eyle münkir olasın, Kim şefâ&#8216;atdan teberrâ kılasın</li>
 <li>Sen bularuñ yazugını bilmege, Sabruñ olmaya tahammül kılmaga</li>
 <li>Niçe kim bunlara eylük sanasın, Biliçek yazukların utanasın</li>
 <li>Bunça yıldur kim bular yazuk kılur, Hazretüme ol yazuk ma'lûm olur</li>
 <li>Ben henûz anda ki bir lutf işleyem, Bunlaruñ yazukların bagışlayam</li>
 <li>Niçe kim yazuk kılurlar ben Ganî, Görerem girü bagışlaram anı</li>
 <li>Bularuñ bir lahza terkin urmadum, Birisini dergehümden sürmedüm</li>
 <li>Tamu kim her kâfiri köyindürür, Âsinüñ gözi yaşı söyindürür</li>
 <li>Ne kadar kim sen seversin anları, Yüz biñ ança severem ben bunları</li>
 <li>Her kimüñ kim derdi varın bilürüz, Biz Hakîm&#8217;üz aña dermân kıluruz</li>
 <li>Kimi ayagın düzer kimi başın, Ben severem &#8216;âsinüñ gözi yaşın</li>
 <li>Niçe gerek-ise kılsunlar günâh, Dükelinüñ ücretin öder bir âh</li>
 <li>Sen eger yazukların işidesin, Kakıyuban ümmeti terk idesin</li>
 <li>Ben görüben birin oda yakmazam, Ümmetüñi saña dahı çakmazam</li>
 <li>Her birinüñ begligi bir şar-ıçun, Rahmetüm benüm yazuklular-ıçun</li>
 <li>Ol yazuklu kim dutar yaşlu gözin, Yigdür ol erden kim öger kendüzin</li>
 <li>Ol ki yüz korku-y-ıla yazuk kılur, Kendüzin bir &#8216;âciz ü &#8216;âsî bilür</li>
 <li>Ol kişidin yig kim ol hôdbîn ola, Kendüzin görmeg ile tâ&#8216;at kıla</li>
 <li>Çün degül bî-çâralıkda sâ&#8216;atı, Tereye degmez katumda tâ&#8216;atı</li>
 <li>Ol dutar orucı bu kılur namâz, Ben kamunuñ tâ&#8216;atından bî-niyâz</li>
 <li>Âdemîden ne kadar tâ&#8216;at gele, Kim benüm dergâhuma lâyık ola</li>
 <li>Niçe tâ&#8216;at kıla tapu sanası, Kim ola cân u tenüñ şükrânesi</li>
 <li>Giceye degin bir ırgat bil deper, Gice bir akça alup yüz yer öper</li>
 <li>Kangı bir ihsânumuñ yitüreler, Tâ&#8216;atını yirine getüreler</li>
 <li>Yüz biñ akça bir kuluma virürem, Biş namâz andan güç-ile görürem</li>
 <li>Tâ&#8216;at-ıla virür-isem ben &#8216;atâ, Bes bular yüz biñ &#8216;azâbadur sezâ</li>
 <li>Fazl u bezlüm çok-durur u ben kerîm, Bahşişüm câvîd ü ihsânum kadîm</li>
 <li>Kime kim gerek-ise rahmet kılam, Kime gerekmez-ise &#8216;âsî bilem</li>
 <li>Diler-isem fâsıkı bagışlayam, Dilemez-isem belâlar işleyem</li>
 <li>Diler-isem &#8216;âsîyi hâs eyleyem, Dilemezsem dügünü yas eyleyem</li>
 <li>Diler-isem zâhidi fâsık kılam, Diler-isem fâsıkı zâhid bilem</li>
 <li>Hükmümüz pür gûher ü deryâ-durur, Her birinüñ kısmeti dâne-durur</li>
 <li>Pes bu ümmet hükmine birikmedüñ, Sen Muhammed hem araya sıgmaduñ</li>
 <li>Biz yaratduk biz bilevüz kulları, Kim girü bizden yañadur yolları</li>
 <li>İy Gafûr u iy Halîm ü iy &#8216;Alîm, İy Şekûr u iy Kerîm ü iy Rahîm</li>
 <li>Rahmetüñ çok yine bir lutf işlegil, Yazugın Gülşehri'nüñ bagışlagıl</li>
 <li>Biz perişân-hâl ü sen perverdigâr, Biz günehlüler ü sen âmruzkâr<br><br>
 SU&#8217;ÂL-KERDEN-İ SÂ&#8217;İL, EZ HÜDHÜD DER NEFS</li>
 <li>Biri eydür nefsüme çok uyaram, &#8216;Akl nakşın dîn yüzinden yuyaram</li>
 <li>Nefs bir dem baña fermân olmadı, Kâfir oldı vü Müsülmân olmadı</li>
 <li>Bir nefes nefsüme ârâm irmedi, Hırsum âgâzına encâm irmedi</li>
 <li>Nesne baña dünyada kem olmadı, İlla bu it nefsüm âdem olmadı</li>
 <li>Fikretüm çün şöhret ardınça gider, Nefs beni [bir] deve gibi yider</li>
 <li>&#8216;Akla uymaz kim işi ola eyü, Cism lezzetlerin eyler ârzû</li>
 <li>İstedügi şâhid ü şem&#8216; ü şarâb, Kim geze âşüfte vü mest ü harâb</li>
 <li>Ârzusı câmından olanlara mest, Görmedüm bunuñ gibi şehvet-perest</li>
 <li>Her gün evden &#8216;avratın sürmek diler, Gökçek oglanlar yüzin görmek diler</li>
 <li>Ol heveslerden kim içinde kopar, Tañrı yirine hevâsına tapar</li>
 <li>Nefs bendine esîrem n'ideyim, Bend ile sîmurga nite gideyim</li>
 <li>Nefsine uymadı Gülşehrî meger, Kim gülistân üstine dökdi şeker<br><br>
 CEVÂB-DÂDEN-İ HÜDHÜD, ÂN SA'İL-RÂ NÎZ</li>
 <li>Hüdhüd eydür nefsüñe aldanmagıl, Düşmenüñi kendü dôstuñ sanmagıl</li>
 <li>Nefs duzahdur kaçan kim cûş ide, Deñizi bir cür&#8216;a gibi nûş ide</li>
 <li>Ten refîki yolda ter dâmen-durur, &#8216;Akl dôstı nefsine düşmen-durur</li>
 <li>Âdemînüñ &#8216;ilm ü hikmetdür işi, Dîv ü deddür şehvetin güden kişi</li>
 <li>Ten-perest olınca böyle bî-temîz, Büt-perest olsañ delim yig iy &#8216;azîz</li>
 <li>Nefsine uyan kişi âdem degül, &#8216;İlm ü &#8216;akl u cân-ıla hem-dem degül</li>
 <li>Her kim ol bir oglana egri baka, Cismi anuñ cânını oda yaka</li>
 <li>Taş ola kim gevhere kasd eyleye, Süst er ola kim ere kasd eyleye</li>
 <li>Bir halâl al kendüzüñe bî-melâm, &#8216;Avratına kimsenüñ bakma harâm</li>
 <li>Halk kim koca vü kim yigit-durur, Ol ki nefsinden aludur it-durur</li>
 <li>Kim diler-ise kim aklın hîç ide, Cânı anuñ cism-iledür pîç ide</li>
 <li>Cân mahalli gökte &#8216;illiyyîn-durur, Ten makâmı dünyada siccîn-durur</li>
 <li>&#8216;Akluña uy kim gidesin göklere, Kurd olma kim iresin üklere</li>
 <li>Nefs kavlin dutma her dehri gibi, &#8216;Aklı rehber eyle Gülşehrî gibi</li>
 <li>Ten kumaşın koy kim anda hayr yok, Cân metâ&#8216;ın al kim anda assı çok</li>
 <li>Ola bu &#8216;ilmüñ bu fende âleti, Ol terâzû-dâr şeyhüñ hâleti<br><br>
 DÂSTÂN-I ŞEYH-İ TERÂZÛ-DÂR, Kİ DER ZÂVİYE NİŞESTE BÛD</li>
 <li>Çün sözi başlamaga geldük girü, Tañrı adını añalum ilerü</li>
 <li>Andan ol Tañrı resûlına selâm, Viribiyelüm dürûd-ıla tamâm</li>
 <li>Bir hikâyet andan âgâz idelüm, Dünyâda anuñ-ıla nâz idelüm</li>
 <li>Çün üzilmedi kopuzdan kılumuz, İşid imdi kim ne söyler dilümüz</li>
 <li>Bir zamânda kim halâyık şâd-ıdı, Gussadan hâtırları âzâd-ıdı</li>
 <li>Zâvyesinde bir şıh oturmış-ıdı, Ol nazardan kim Hak&#8217;ı görmiş-idi</li>
 <li>Asmış-ıdı bilmege her nakdi cüst, İki mîzân iki yanında dürüst</li>
 <li>Kendüzi seccâde üstinde mukîm, Şâd oturmış zâvyesinde mustakîm</li>
 <li>Degme bir yanında şeyhüñ üstüvâr, Bir terâzû asılu bir bakkâl-vâr</li>
 <li>Biregü sorar ki bu ne hû-durur, Bu terâzûlar neye aslu-durur</li>
 <li>Ne satasın ne alasın kimseden, Kim terâzû asasın yanuñda sen</li>
 <li>Bî-hevîc ü bî-metâ&#8216; iy nâmdâr, Kim terâzû zavyede asdugı var</li>
 <li>Kimse bunuñ gibi dükkân kurmadı, Zâvyede hergiz terâzû görmedi</li>
 <li>Şeyh eydür birisiyle artaram, Cânı vü cânuñ metâ&#8216;ın dartaram</li>
 <li>Birisi-y-ile dahı dartam teni, Ten metâ&#8216;ını dahı getür kanı</li>
 <li>Her terâzû kanda ise kanda var, Cân u ten mîzânları uş bende var</li>
 <li>Bu terâzûlar-ıla kim artaram, Âdemînüñ cism ü cânın dartaram</li>
 <li>Ol kişi eydür bu dükkânda bir art, İşbu cism ü cânumı mîzânda dart</li>
 <li>Şeyh eydür kangısını dartayım, Evvel ü bey&#8216; ü şirâda artayım</li>
 <li>Eydür işbu cismümi dart ilerü, İy &#8216;azîz ü batmanuñı al berü</li>
 <li>Bunça besledüm teni bir göreyim, Kadrini vü satmaga bir vireyim</li>
 <li>Bunça tonlar-ıla bezedüm teni, Vaktıdur kim satam urgıl batmanı</li>
 <li>Şeyh eydür gevdeñi dartdum hele, Baş ayak karın bagursugı bile</li>
 <li>Niçe kim satdum kimesne almadı, Yigrenüben yöresine gelmedi</li>
 <li>Koyunuñ başın ayagın alalar, Zîra yiyüp lezzetini bulalar</li>
 <li>Âdemüñ baş ayagın satar-ısañ, Almayalar yabana atar-ısañ</li>
 <li>Sıgır eti işe gelür dünyada, Âdem etin kimsene alup n'ide</li>
 <li>Koyunuñ karın bagursagı yine, Âdemüñ kimse göriçek yigrene</li>
 <li>Ten bahâsuzdur terâzû uş durur, Cân adamda et koyunda hôş-durur</li>
 <li>Böyle murdâr anuñ-uçundur tenüñ, Kim üküş kıymatlu olmışdur cânuñ</li>
 <li>Ten metâ&#8216;ı yimeg-ile uykudur, Dahı şehvet kim dükeli kaygudur</li>
 <li>Bir pula degmeye hîç ol dünyada, Kimse anı bir pula alup n'ide</li>
 <li>Bu dükânda degül-isem ben delü, Ten bahâsı bu kadardur iy ulu</li>
 <li>&#8216;İlm gerek tende vüyâ &#8216;akl u râ&#8217;y, Yohsa n'ide cism ü ser yâ dest ü pây</li>
 <li>Ol kişi eydür tenüñ çün kadri yok, Bî-hünerlikde vü yavlak &#8216;aybı çok</li>
 <li>Cânumı dart iy ulu bir göreyim, Kıymeti ne vü neçeye vireyim</li>
 <li>Şeyh eydür cânuñ eyüligine, Ne gümân yâhûd ne beñzer cân tene</li>
 <li>İlla nakdinden ne getürdüñ getür, Dartıvireyim dahı geç hôş otur</li>
 <li>Eydür añladum ki Tañrı bir-durur, Bu benüm göñlümde bir key sır-durur</li>
 <li>Şeyh eydür aña batman bulmadum, Dartıvirmege vü kadrin bilmedüm</li>
 <li>Dartar-ısam kıymeti artuk gele, Dükeli &#8216;âlemden ü hem yig gele</li>
 <li>Eydür añladum dahı ben kim Resûl, Hak-durur yolında vü kıldum kabûl</li>
 <li>Yavlak aña i&#8216;tikâdum var dürüst, Olmadum müşrik gibi milletde süst</li>
 <li>Eydür ol bu dünyadan artuk-durur, Anı alası bahâmuz yok-durur</li>
 <li>Dartar-ısam ben anı kim gitmeye, Yiri batman eyler-isem yitmeye</li>
 <li>Eydür añladum şerî&#8216;at yolını, Hem arıtdum key tarîkat gölini</li>
 <li>Eydür aña kim bahâ getüriser, Yâ aña batman kaçan yitüriser</li>
 <li>Eydür irişdüm hakîkat gavrına, Dolayup göñli şehâdet tavrına</li>
 <li>Eydür anı dartar-ısam iy &#8216;azîz, Kanı batman kim kıla anı temîz</li>
 <li>Sanma kim batmana kimse garradur, Kûh-ı Kâf anuñ katında zerredür</li>
 <li>Eydür İslâm'a inanuram &#8216;azîm, Hem namâz-ıla dürişürem delîm</li>
 <li>Eydür aña kanda bulalar bahâ, Kim satun alalar anı bî-bahâ</li>
 <li>Ol terâzûda delim artuk gele, Kamu taşlardan u key kadrin bula</li>
 <li>Eydür eylerem zekâtumı edâ, Savmı dahı dutaram iy muktedâ</li>
 <li>Eydür anı kanda dartabiliser, Kimse vüyâ kıymetini biliser</li>
 <li>Eydür altı hac piyâde eyledüm, Ma&#8216;rifetler ma&#8216;nevî çok söyledüm</li>
 <li>Eydür anı darta-y-ıdum illa hîç, Yok-durur bende aña lâyık basîç</li>
 <li>Ol metâ&#8216;uñ kıymetin kim kılısar, Yâ anuñ dartup bahâsın biliser</li>
 <li>Eydür az &#8216;ilmüm dahı var iy &#8216;azîz, Eydür ansuz olmaya anda temîz</li>
 <li>Eydür az hilm ilerü hem getürem, Eydür aña kanda batman yitürem</li>
 <li>Eydür az sıdka irürdüm himmeti, Eydür anuñ kamudan yig kıymeti</li>
 <li>Eydür az mikdâr var bende kerem, Eydür ol yeg kamudan iy muhteşem</li>
 <li>Eydür az &#8216;ışk odı cânum yandurur, Eydür ansuz âdemî hayvân-durur</li>
 <li>Eydür eyüdür benüm hulkum &#8216;azîm, Eydür ol yegdür kamusından delîm</li>
 <li>Eydür inandum hezârân şevk-ıla, Haşr günine vü yüz biñ zevk-ıla</li>
 <li>Uçmaga vu tamuya inanuram, Hem hisâbı vü sıratı sanuram</li>
 <li>Eydür ol kangı terâzûya sıga, Yâ ol agırlıga batman kim yıga</li>
 <li>Dartar-ısam anı eyleyüp temîz, Agırırak ola tagdan iy &#8216;azîz</li>
 <li>Eydür ança &#8216;adl-ıla dürişürem, Halk-ıla insâf-ıla barışuram</li>
 <li>Kim benüm emrüme çün irişeler, Kurd-ıla koyun bile barışalar</li>
 <li>Eydür anı dartası mîzân kanı, Yâhûd ol agırlaga batman kanı</li>
 <li>Dartar-ısam ben anı iy nâm-ver, Yir ü gögi batman eyleyem meger</li>
 <li>Eydür iy şeyh ança zühdüm var benüm, Kim olur kul gibi cânuma tenüm</li>
 <li>Eydür aña ben bahâ bulımazam, Ol sebebden dartıban alımazam</li>
 <li>Eydür eyle hulk-ıla hôş söylerem, Lutf-ıla kim kamusın kul eylerem</li>
 <li>Eydür aña yitürimezem semen, Bir semen hergîz ola mı yüzce men</li>
 <li>Eydür inamum bu kamusında var, Kim dükeli hak-durur iy nâm-dâr</li>
 <li>Eydür anı bu terâzû dartamaz, Yiri batman eyler-isem yidi kez</li>
 <li>Ten kumaşı çün hisâba gelmedi, Bunda hem bir kadr u kıymet bulmadı</li>
 <li>Cân metâ&#8216;ı çün bahâsı çog-ımış, Agırınça dartası taş yog-ımış</li>
 <li>Bes bize bir künce oturmak gerek, Bu dükânı dahı götürmek gerek</li>
 <li>İşbu cân nakdı ki şerhin eyledük, Vasfını ter sözler-ile söyledük</li>
 <li>Hak katında dartılıcak iy hakîm, Artuk ola yirden ü gökden delim</li>
 <li>Âhiretde çün terâzû asıla, Degmesi bir dürlü nakd-ıla gele</li>
 <li>Cân metâ&#8216;ınuñ azın çok diyeler, Ten kumaşın kamu hîçe sayalar</li>
 <li>Âhiret bâzârına çün gelesin, Ne iletdüñ-ise anda bulasın</li>
 <li>Cân metâ&#8216;ı satıla altun gibi, Ten kumaşı köyine odun gibi</li>
 <li>Şehvet ü buhl u hased ten yâridür, Sıdk u ihlâs u kerem cân yâridür</li>
 <li>Zâlim anda zulmınuñ recin göre, &#8216;Âdil anda &#8216;adl gencine ire</li>
 <li>Hûr-ısañ cennetde gılmân bulasın, Dîv-iseñ dûzahda ifrît olasın</li>
 <li>Kâlibed iblîs ü cân âdem-durur, Cehl zahm u &#8216;ilm aña merhem-durur</li>
 <li>Cânuñı besle ki bâkî kalısar, Kâlıba tapma ki fânî olısar</li>
 <li>Bes bu mîzânda ta&#8216;ayyün kıldılar, Cân-ıla ten kıymetin key bildiler</li>
 <li>Kim şirâda ten bahâ getürmeye, Cân bahâsın kimse hôd yitürmeye</li>
 <li>Key terâzû râst Gülşehrî kıla, Kim kamu nakduñ bahâsını bile</li>
 <li>Bî-terâzû sen dükân eylemegil, Mâye vü söz ü ziyân eylemegil</li>
 <li>Dünyâda eksilme her bir işde art, Ben terâzû eyledüm gel anda dart</li>
 <li>Degme işde isteme emn ü emân, Mustafâ buyrugını dutgıl hemân</li>
 <li>Kim durıdan âsümânı bî-sütûn, Pâk ola ammâ yekûlu'z-zâlimûn<br><br>
 SU&#8217;ÂL-KERDEN-İ SÂ&#8217;İL, EZ HÜDHÜD DER BEYÂN-I, HAŞM U GAZAB</li>
 <li>Biri eydür bende bir haşm u gazab, Var-durur yavlak &#8216;azîm ü key &#8216;acab</li>
 <li>Kim ilan gibi ininden çün çıkar, Balta-y-ıla yapdugı burcı yıkar</li>
 <li>Kakıyıcak bardahı küpe urur, Söge oturdukça kükreyü durur</li>
 <li>Kimse aña bir katı söz dimedin, Komaya anuñ etini yimedin</li>
 <li>Haşm-ıla çün kim kılıcını biler, Teşne-y-ile kendüzin urmak diler</li>
 <li>Bir ilan kim od urıcak yakmaġa, Kimse korkar sûretine bakmaga</li>
 <li>Her savaş içinde ser-gavga-durur, Ne yılan dersin kim ejderhâ-durur</li>
 <li>Bu yılan komaz beni baş olmaga, Âdemîler-ile yoldaş olmaga</li>
 <li>Her kimüñ kim şekker agzına dıkar, Karşusına sirke yüzinden akar</li>
 <li>Kendüzi bir agu agacı-durur, Yimişi bal-ısa kim acı-durur</li>
 <li>Hışmı iblîs eyledi yüz âdemî, Hilm ile Gülşehri dutdı &#8216;âlemi<br><br>
 CEVÂB DÂDEN-İ HÜDHÜD, [ÂN SÂ&#8217;İL]-RÂ BE MA&#8216;RİFET-İ, RENG-ÂMÎZ</li>
 <li>Hüdhüd eydür hışma zinhâr uymagıl, Zahm ururlar-ısa dahı dınmagıl</li>
 <li>&#8216;Akl u &#8216;ilm ü hilm-ile urışmagıl, Kibr ü kîn ü hışm-ıla barışmagıl</li>
 <li>Âdemî dîvüñ sözin eslemeye, Kendü koynında yılan bislemeye</li>
 <li>Dünyâ ehli dînine düşmen-durur, Terbiyet kılma ki ter-dâmen-durur</li>
 <li>Küfr mîhın dîn başına dokıma, Ejdehâları evüñe okıma</li>
 <li>&#8216;Akl rahtın hışm odı köyindürür, Hışm odın hilmüñ suyı söyindürür</li>
 <li>Dilemez-iseñ ki dola ev dütün, Oduñ üstine dahı urma odun</li>
 <li>Âdemînüñ yigregi &#8216;ilm ögrenen, &#8216;İlm ögrenen yegi hilm ögrenen</li>
 <li>Akça virmeyen kişiye zer virüñ, Ayaguñuzı kesene ser virüñ</li>
 <li>Hôşlıg-ıla aguyı kand eyleñüz, Size uran-ıla peyvend eyleñüz</li>
 <li>Bir göñül yıkmak kim ol çokdur bize, Ka&#8216;be'yi yıkmakdan artukdur bize</li>
 <li>Hışm-ıla bir ayu gibi delüsin, Ne ademsin kim bir itden alusın</li>
 <li>Anda kim it göñlini bekler kişi, Halk azarlamak-durur itler işi</li>
 <li>Bir sözi yüz eyleyüp kılma &#8216;itâb, Yüz sözi bir hôş söz eyler bu kitâb</li>
 <li>Toprag-ıla odı çün yaratdı Hak, İkisini dünyâda durıtdı Hak</li>
 <li>Çünki kemlik oldı toprak mahremi, Lâcerem toprakdan oldı âdemî</li>
 <li>Od ki baş çekdi vü kibr itdi &#8216;azîm, Oddan oldı lâcerem dîv-i racîm</li>
 <li>Kibr her bir dûnı bir dehrî kılur, Meskenet &#8216;âlemde Gülşehrî kılur</li>
 <li>Âdemî bî-mekr ü bî-telbîs ola, Kibr ü hışm-ıla kişi İblîs ola<br><br>
 MÜNÂZARA-İ İBLÎS-İ LA&#8216;ÎN, BÂ-ÂDEM SAFÎ &#8216;ALEYHİ'S-SELÂM</li>
 <li>&#8216;İlm bismillah-ıla bulur usûl, Tevbe istigfâr-ıla olur kabûl</li>
 <li>Ol zamân kim bu kamu gavgâ henûz, Olmadug-ıdı cihânda bir rumûz</li>
 <li>Yir gözi gök yüzine hayrân-ıdı, Gök dahı seyrinde ser-gerdân-ıdı</li>
 <li>Dillü kimse yok dahı kim söyleye, Degme bir sözin beyânın eyleye</li>
 <li>Âdem uçmakdan çıkıcak &#8216;âleme, Kim halîfalık verildi Âdem'e</li>
 <li>Hak ta&#8216;âlâ tevbesin kıldı kabûl, Fazl oldı vü fenâ oldı fuzûl</li>
 <li>Istıfâ donı geyildi daşına, İctibâ tâcı uruldı başına</li>
 <li>Bir gün ol fitne bıragan &#8216;âleme, Sataşur bir yolda nâgeh Âdem&#8217;e</li>
 <li>Eydür iy sultâna bir şâyeste kul, Memleket bâgında yavlak tâze gül</li>
 <li>Benem ol iblîs kim bir dem seni, Komadum uçmakda kim görme beni</li>
 <li>Yükledüp üstüñe yüz biñ mihneti, Dûzah eyleyen saña ol cenneti</li>
 <li>Secde kılmadugum-ıçun ben saña, Ança dahı düşmân olma sen baña</li>
 <li>Anı kim ben yoldan iledübilem, Hîç ola mı kim aña secde kılam</li>
 <li>Çün benüm hükmüm revân oldı saña, Ma&#8216;ni-y-ile secde kılduñ sen baña</li>
 <li>&#8216;Ömrümüñ niçeligin çün bilesin, Sen katumda dünki bir tıfl olasın</li>
 <li>Ben bu kamu &#8216;ömr-ile bes gelmeyem, Secde bir tıfl ileyinde kılmayam</li>
 <li>Bunça kez dünyâyı deryâ görmişem, Yine deşt ü kûh u sahrâ görmişem</li>
 <li>Kalmadı bir merd-i kâr u ehl-i dîd, &#8216;Ömrümüñ pâyânına hergîz bedîd</li>
 <li>Sen kim evvel la&#8216;net İblîs'e didüñ, Tañrı yime didügin niçün yidüñ</li>
 <li>Tañrı kavlına nite inanmaduñ, Ben yalan söyleyesümi sanmaduñ</li>
 <li>Andan işbu &#8216;akl-ıla kasduñ hemân, Kim behişti duta-y-ıduñ câvidân</li>
 <li>Bunça begenmemeg-ile sen beni, Gör niçe çıkardum uçmakdan seni</li>
 <li>Benüm işüm kim bu derde dârudur, Senüñ-ile dahı key ilerüdür</li>
 <li>Enbiyâ ihdâsuma hem ireler, Evliyâ destânlarumı göreler</li>
 <li>Kanda kim bir mekr ü telbîs irürem, Bir ferişteye yüz iblîs irürem</li>
 <li>Kanda kim bir zerre cehlümden gele, Elli &#8216;âlim anda bir câhil ola</li>
 <li>Çün ben âsân gösterem müşkilleri, Delüden bilmeyesin &#8216;âkılları</li>
 <li>Dünyâ zâhidlerini çün görevem, İleyümçe gelle gibi sürevem</li>
 <li>Kanda kim bir &#8216;örfe ben meşgûl-ırak, &#8216;Ârif anda &#8216;âmiden ma&#8216;zul-ırak</li>
 <li>Dek saña yaluñuz olmadum belâ, Âdem oglanlarına kamu bile</li>
 <li>Hîç bilür misin ki n&#8217;itdüñ sen baña, Göresin kim ben neler idem saña</li>
 <li>Kılmadın bir zerre eksük tapudan, Senden ötri sürdi beni kapudan</li>
 <li>Seni benden ne kadar yig gördiler, Kim beni kapularından sürdiler</li>
 <li>Almaz-ısam ben bu kîni vü güci, Nesl ü kavmüñden çıkaram soñucı</li>
 <li>Benden ol yirde ki birkaç rîv üşe, Bir ferişteh üstine yüz dîv üşe</li>
 <li>Sanma kim iblîs aradan gide, Hey neler idem saña ben dünyede</li>
 <li>Ben ki boynuma urıcak kibr ü menî, Oldum evvel Hak ta&#8216;âlâ düşmeni</li>
 <li>Defterinde eyleyiçegin temîz, Kalanına hôd ne mikdâr iy &#8216;azîz</li>
 <li>Topragı başuma saçmakdan kaçam, Yohsa bârî bir ulu yirden seçem</li>
 <li>Diri oldugumça ben inanmagıl, Benden îmin yöriyeven sanmagıl</li>
 <li>Kim koyam oglanlaruñı uçmaga, Girmege veyâ sıratı geçmege</li>
 <li>Seni uçmakdan sürükdüren neye, Kaçan oglanlaruñı anda koya</li>
 <li>Bir yazuk ben işledüm dir hôr bana, Bir güneh sen eyledüñ lâyık saña</li>
 <li>Ben hitâb-ı üscüdû yı bilmedüm (2/34,7/11,18/61), Secde senüñ ileyüñde kılmadum</li>
 <li>Sen dahı lâ-takrebâ yı dutmaduñ (2/35), Tañrı&#8217;nuñ emrine i&#8216;zâz itmedüñ</li>
 <li>Neye senüñ tevbeñi kıldı kabûl, Böyle benden münkir oldı vü melûl</li>
 <li>Ben kamu bu hüccet ü bürhân-ıla, Kul henûz olımadum erkân-ıla</li>
 <li>Âdemî tañrılıga da&#8216;vî kılur, İlla key da&#8216;vî-yi bî-ma&#8216;nî kılur</li>
 <li>Girü bunlaruñ evini ben yıkam, Yine bunlaruñ hakından ben çıkam</li>
 <li>Bunça mihnet eyleyem cânlarına, Soñucı kasd idem îmânlarına</li>
 <li>Halka çün ben eyle kim gerek koyam, Bir nefesde bunça tevbeler sıyam</li>
 <li>Eyleyem bir fısk-ıla iy nâmdâr, Elli yıllık zühd esâsın târ-mâr</li>
 <li>Hak ta&#8216;âlâ dükeli düşvâr işi, Nâ-murâd olmagı vü her hôr işi</li>
 <li>Tamu yolından dükelin yoyısar, Kamusın uçmak yolında koyısar</li>
 <li>Ben dahı yüz zevkı yüz &#8216;işretleri, Yimek içmekleri vü lezzetleri</li>
 <li>Kamusını tamu yolında düzem, Bunlaruñ ûmîdin uçmakdan üzem</li>
 <li>Dükeli düşvâr yoldan kaçalar, Bu geñez yollar içinde uçalar</li>
 <li>Cehd idem kim kamu tamuya vara, Komayam kim biri uçmaga gire</li>
 <li>Dâneyi çün dâm içine ben dökem, Kuş kanadın eyegüsinden sökem</li>
 <li>Kamunuñ yolsuzlıgına ben sebeb, Beni yoldan çıkaran kimdür &#8216;aceb</li>
 <li>Çün benüm kamusına telbîs olan, İy &#8216;aceb kimdür baña iblîs olan,</li>
 <li>Çün ben andan kesmezem ûmîdümi, Kim görem bir subh-dem hurşîdümi</li>
 <li>Sen dahı her yirde sâkin olmagıl, Baña bak u bir dem îmîn olmagıl</li>
 <li>Anda kim bu &#8216;ilm-ile bu fen-durur, Âdem ü iblîs cân u ten-durur</li>
 <li>Beni yire gömekogıl iy &#8216;azîz, Andan eyle cânuñı tenden temîz</li>
 <li>Yohsa ben niçe ki diri yöriyem, Sanma kim cânuñı tenden korıyam</li>
 <li>Dünyayı terk eyleyen ulum-durur, Dünya işin dutan er kulum-durur</li>
 <li>Niçeme kim sürdi beni kapudan, Girü kapusında olduk tapudan</li>
 <li>Zîra kim &#8216;âlemde yok-durur makâm, Ol kapudan artuk iy &#8216;âlî imâm</li>
 <li>Dilemez-ise ki mekrüm yol ura, Kendü mülkinden beni daşra süre</li>
 <li>Kanda var mülki içinden taşra yir, Kim sürükmişlere ol yir anda yir</li>
 <li>Bilmezem ol kanı vü ben kandayam, Kanda-y-ısam mülkinüñ içindeyem</li>
 <li>Beni andan berü kim sürdi dakı, Kapusından gitmedüm Tañrı hakı</li>
 <li>Sen kim okıdı vü geldüñ kapuya, Girü ol kapudan irdüñ tapuya</li>
 <li>Dimeyesin sen ki tav&#8216; u tapudan, Bu kapuya geldüm ayruk kapudan</li>
 <li>Yine kim her bir tapu anuñ-durur, Dünyada kamu kapu anuñ-durur</li>
 <li>İkimüz dahı makâm iy nâm-dâr, Ol kapuyı eylemişüz ihtiyâr<br><br>
 CEVÂB DÂDEN-İ ÂDEM, &#8216;ALEYHİSSELÂM İBLÎS-İ LA&#8216;ÎN-RÂ</li>
 <li>Çün işitdi Âdem İblîs&#8217;üñ sözin, Kakıdı vü &#8216;arza kıldı kendüzin</li>
 <li>Eydür iy dâ&#8217;im dalâletde olan, Bâtılı hak yalanı gerçek bilen</li>
 <li>Ûstâd-ı dîv ü şâkird-i sütûr, Pâyimâl-i şehvet ü mest u gurûr</li>
 <li>Kendüzin evvel ziyâna ileden, Soñra dönüp ayrugı magbûn iden</li>
 <li>Gamda anı garka eylemiş Çalâb, Pîr olmış illa pîr-i âsiyâb</li>
 <li>Koca yalan kaçan olur iy fulân, İlla sen kim söylemezsin cüz yalan,</li>
 <li>Ben kim evvel cenneti kıldum makâm, Soñra çıkdum &#8216;âlemi kıldum tamâm</li>
 <li>Bunda senüñ kavlüñ-ile gelmedüm, Zîra hakdan daşra hîç iş kılmadum</li>
 <li>Nite baña bula-y-ıduñ sen zafer, Hôd bu iş böyle gerek-idi meger</li>
 <li>Bu hüner her ta&#8216;nadan hâlî gibi, Tâ men ol dârâ birûn eli gibi</li>
 <li>Kim cinândan ben cihâna irişem, Bûsitândan bâgbâna irişem</li>
 <li>Kamu konuk eve baglar hissini, Ol bizüz kim isterüz ev issini</li>
 <li>Biz şehüñ kulagına dirüz sözi, Sen sarây-ıla ne aldarsın bizi</li>
 <li>Bize ev issini göster görelüm, Yohsa kuru eve neye girelüm</li>
 <li>Eyle dut kim &#8216;âkil eve aldana, Pâsbânı nite pâdişah sana</li>
 <li>Çün ev issin ev içinde sanmaduk, Nakş-ı dîvâra dahı aldanmaduk</li>
 <li>Bize hôd bir yirde olmaklık mukîm, Olmaya &#8216;âlemde bî-ümmîd ü bîm</li>
 <li>Yok-durur hîç dünyada ârâmumuz, Lâ-mekândur dâne-y-ile dâmumuz</li>
 <li>Böyle kim her yiri biz göriserüz, Bir arada biz kaçan durısaruz</li>
 <li>Ol yanından &#8216;âlemüñ girdük revân, Bu yanından dünyanuñ çıkduk devân</li>
 <li>&#8216;Âkıbet her yirde hargeh kurmaduk, Lâ-mekân şehrine degin durmaduk</li>
 <li>Ben müzeyyen eylemesem &#8216;âlemi, Hûb ola mıydı cihân bî-âdemî</li>
 <li>Senüñ işüñ aldamag-ısa ne var, Aldayanlar aldanur anda i yâr</li>
 <li>Enbiyâya zehrüñ olmaya senüñ, Kim dinesin yâ geçe mekr ü fenüñ</li>
 <li>Yine çün gümrâhlıguñı göreler, Evliyâ hâşâ ki saña uyalar</li>
 <li>Zâhidüñ çün kim riyâsı olmaya, Hîç senüñ fitneñ katına gelmeye</li>
 <li>Çünki dünyâ terkini &#8216;âkil ura, Ölümini dem-be-dem hâzır göre</li>
 <li>Dahı senüñ anuñ-ıla ne işüñ, Var dur iy hızlân yoluñ hırmân işüñ</li>
 <li>&#8216;İlm-ile çün kim &#8216;amel makrûn ola, Senden ol &#8216;âlim niçün magbûn ola</li>
 <li>&#8216;Ârifüñ çün Hak&#8217;dan artuk fikreti, Yok-durur kimüñ var aña kudreti</li>
 <li>Sen seni gör yohsa çün rahmet gele, Her biri bir haslet-ile kurtıla,</li>
 <li>Çünki sen kâbil degülsin rahmete, Lâcerem mahsûs olduñ la&#8216;nete</li>
 <li>Mü&#8217;minîne niçe zûr eyler-iseñ, Zûr-ıla nefsüñi kûr eyler-iseñ</li>
 <li>Her neyi kim hîleltüñ vîrân kıla, Tevbe anı girü âbâdân kıla</li>
 <li>Âhir ol mü&#8217;min yola senüñ-ile, Eyü olam diyüben gelür yola</li>
 <li>Eyü niyyetlüler eylüge ire, Kim yavuz ise yavuzlıklar göre</li>
 <li>Erlik içinde ki bühtân var degül, Yoldan ileden eri hôd er degül</li>
 <li>Sen sınuksın olmış a&#8216;zañ cümle süst, Kimseyi istemeyesin ten-dürüst</li>
 <li>Her kim ol bedbaht ola bî-cân u raht, Kimseneyi dilemeye nîg baht</li>
 <li>Yavlak agyâr ola yârı aldayan, Yohsa er olmaya eri aldayan</li>
 <li>&#8216;Avrat olsa yigdür er bir fark-ıla, Yoldan iltinçe bir eri zerk-ıla</li>
 <li>Ben dahı sencileyin hem bir günâh, Eyledüm illâ bilür ol Pâdişâh</li>
 <li>Kim senüñ şerrüñden işledüm anı, Kim sen anduña inandurduñ beni</li>
 <li>Ben senüñ anduñ-ıla oldum tebâh, Sen senüñ re&#8217;yüñ ile kılduñ günâh</li>
 <li>Baña girü tevbe oldı reh-nümûn, İlla sen kalduñ günâhuñla zebûn</li>
 <li>Bende çün kim &#8216;ârızîdür ol günâh, Ben dahı bu tevbeye kıldum penâh</li>
 <li>İlla sende ol günâh zâtî-durur, Anuñ-ıçun yazuguñ katı-durur</li>
 <li>Togrulıg-ıla geliçek ilerü, Ol yazuk didükleri sensin girü</li>
 <li>Gide mi senden &#8216;aceb şeyn-i günâh, Kim sen olmışsın kamu &#8216;ayn-ı günâh</li>
 <li>Arusuz olıçagın aru tonı, Arı ola çün yuduñ girü anı</li>
 <li>İt derisin biñ deñizde yuyıçak, Dahı murdarırak ola koyıçak</li>
 <li>Çün ben ayrug u günâh ayrug-ıdı, Eyle gitdi kim sanasın yog-ıdı</li>
 <li>Sen günâhuñ zâtısın kaçan gide, Kişinüñ zâtı vü anı terk ide</li>
 <li>Âdemîye iriçegin bir hatar, Altunına miss karışur ez-kader</li>
 <li>Yine bir kaynamag-ıla arınur, Mis köyinür altun anda görinür</li>
 <li>Sen kamu missin çü altun sende yok, Ben kamu altun ki hîç mis bende yok</li>
 <li>Altun altunlıkda magbûn ola mı, Kaynamag-ıla mis altun ola mı</li>
 <li>Mekri bir gün şahsuñ üstine üşer, Ayruga kuyu kazan kendü düşer</li>
 <li>Her kim ol kuyu kaza bir kardaşa, &#8216;Âkıbet ol kuyuya kendü düşe</li>
 <li>Sorma kim kuyu kazan kendü ola, Girü hem bir kuyu içinde öle</li>
 <li>Mü&#8217;mini îmân kaçan koyup gide, Varasın bir kâfire ikrâm ide</li>
 <li>Kendü cinsinden ne göre sende hîç, Kim kıla senden yaña îmân besîc</li>
 <li>Kılduguñ-ıçun sen îmânı taleb, Vara mı kâfir dapa îmân &#8216;aceb</li>
 <li>Niçeme kim mü&#8217;min eksüklik kılur, Âhir îmân kendü hasmını bilür</li>
 <li>Sanma kim sen bini gümrâh eyledüñ, Belki her bir yolda âgâh eyledüñ</li>
 <li>Zîra çün kim mülki görem ser-be-ser, Mâlikinden ilerü bilem haber</li>
 <li>İster-idüñ kim beni azdurasın, Yoldan u degme yaña gezdüresin</li>
 <li>Ben hemân yolda vü sen yoldan ırak, Defterüñ senüñ kara vü benüm ak</li>
 <li>Ol kişiyi dünyada kim begene, Kim kişi aldamag-ıla ögine</li>
 <li>Sen kim eyledüñ girü mülkin durak, Kapusındasın velî andan ırak</li>
 <li>Ben ki yolı düzdüm anuñ yatına, Kapusından irdüm anuñ katına</li>
 <li>Sen kapudan göremedüñ nûrını, Ben katında görürem kendüzini</li>
 <li>Ola deñizde delim hâşâk ü hâr, Beñzemeye aña dürr-i şâhvâr</li>
 <li>Mâr-ıla mâhî deñizde yüzeler, İlla her biri bir işde gezeler</li>
 <li>Niçeme kim olalar me&#8217;mûr-ı şâh, Hîç cellâd ola mı destûr-ı şâh</li>
 <li>Biñde biri olur-ısa h&#728;îşümüz, Bizüm ol bir ile-durur işümüz</li>
 <li>Anda kim sâfî ola suyu gölüñ, Zevkı olmaya harâmîlü yoluñ</li>
 <li>Girü ol bir Hak bu işi bitüre, Sen harâmîyi bu yoldan götüre</li>
 <li>Ol ki her yola senüñ-ile gider, Saña la&#8216;net evvel ol kişi ider</li>
 <li>Çün işitdi ol bed-ahter bu sözi, Kısmetinden kararak oldı yüzi,</li>
 <li>Gitdi İblîs-i la&#8216;în zârî-y-ıla, Kaldı Âdem şer&#8216; mi&#8216;yârı-y-ıla</li>
 <li>Müdde&#8216;î-y-iseñ ne mahrem olasın, Uyma iblîse kim âdem olasın</li>
 <li>Âdemî mekkâr iblîsi sanur, Şimdi iblîs âdemîden eymenür</li>
 <li>Sende ança hîle vü telbîs ola, Kim senüñ kemter kuluñ iblîs ola</li>
 <li>Âdem ü İblîs hâlini görüñ, Kalan ahvâli Muhammed&#8217;den soruñ</li>
 <li>Her kim anuñ şer&#8216;ine mahrem degül, Dîv ad ur aña kim ol âdem degül</li>
 <li>Her makâlâtı beyân eylemege, Degme bir sırrı &#8216;ayân eylemege</li>
 <li>Çün göresin şâhı peydâ vü nihân, Olmaya Gülşehri&#8217;den yig tercümân</li>
 <li>Ol kişi kim dürri &#8216;ummândan bula, On iki &#8216;ilmi bu dîvândan bula<br><br>
 SU&#8217;ÂL KERDEN-İ SÂ&#8217;İL, EZ HÜDHÜD</li>
 <li>Birisi eydür vefâdâram &#8216;azîm, Hâtırum bî-kîne vü kalbüm selîm</li>
 <li>Mihr evinden kîn şarına gitmezem, Kişinüñ tuz etmegin unutmazam</li>
 <li>Her kimüñ kim hayrı vü zîr-destiyem, Düşmenüm-ise dahı kim dostıyam</li>
 <li>Ol beni oda urursa yakmaga, Ben utanam kölgesine bakmaga</li>
 <li>Kimseden bir lokma etmek yimedüm, Kim otuz biñ yirde şükrin dimedüm</li>
 <li>Degme odda mum gibi erimezem, Bagladugum &#8216;ahdi ayruk sımazam</li>
 <li>Aña kim virdi baña bir şerbet âb, Bulur-ısam içerem yüz kez cülâb</li>
 <li>Baña bir pul hayr iden beni duta, İlte vü neye diler-ise sata</li>
 <li>Kim baña virür-ise bir hôş selâm, Yüz biñ ança ala benden hôş peyâm</li>
 <li>Baña yâr eyler-ise yüz kez cefâ, Eyleyiserem aña yüz biñ vefâ</li>
 <li>Halk-ıla ben cüz safâlık kılmazam, Kimse-y-ile bî-vefâlık kılmazam</li>
 <li>Her kimüñ anda vefâsı var-ısa, Yâ cihânda bir vefâdâr er-ise</li>
 <li>Pâdişâh katında kadri arta mı, Kurbı mîzânında nakdin darta mı<br><br>
 CEVÂB DÂDEN-İ HÜDHÜD, ÂN SÂYİL-RÂ</li>
 <li>Hüdhüd eydür bî-vefâyı sevmegil, Yil-durur &#8216;ahdi vü sen yil kovmagıl</li>
 <li>Her kim ol tuz etmegi bilmez ise, Hayr u ihsân şükrini kılmaz-ısa</li>
 <li>Ne ki yidi vü yiyiser yig-durur, İt anuñ bigi kişiden yig-durur</li>
 <li>İt vefâ eyler kişiye iy yigit, Yigrek ola yüz münâfıkdan bir it</li>
 <li>Bir nifâkı yok ere iremedük, Bir muvâfık âdemî göremedük</li>
 <li>Kimsenenüñ lokmasını yimegil, Yiyiçek şükrinden artuk dimegil</li>
 <li>Lokma yimez âdemî kanda ola, Sahhat aña kim yiyüp şükrin kıla</li>
 <li>Bir vefâdârı cihânda eyle yâr, Bî-vefâ-y-ıla oturma zînhâr</li>
 <li>Devleti yok kişilerden kaçagör, Mukbil er pîrâmeninden geçegör</li>
 <li>Kimse mülki bî-muhâlif sanmasun, Kim münâfık dünyada diñlenmesün</li>
 <li>Bir muvâfık mahreme irinçe biz, Yüz münâfıkdan köyindük iy &#8216;azîz</li>
 <li>Bî-vefâdan tîzirek osanalar, Kim vefâ Gülşehri&#8217;den ögreneler</li>
 <li>Pâdişâh Mahmûd olıçak dünyada, Hâs Ayaz aña vefâ yavlak ide<br><br>
 DÂSİTÂN-I SULTÂN MAHMÛD, BÂ-AYAS</li>
 <li>Ögüme düşdi girü bir dâsitân, Pür şakâyık bâg u pür gül bûsitân</li>
 <li>Sayru oldı bir iki gün hâs Ayas, Şeh katına gelmedi ol hak-şinâs</li>
 <li>Ayru düşdi pâdişâhdan bir zamân, Çün sever-idi anı şâh-ı cihân</li>
 <li>Katlanımadı anuñ hicrânına, Okıdı bir hâdimi eyvânına</li>
 <li>Kim Ayas&#8217;ı işbu sâ&#8216;at görevar, Sayru olmış bizden anı soravar</li>
 <li>Eytgil âhir sen bize gelmeyeli, Hâlümüz niteligin bilmeyeli</li>
 <li>Eyle oldum kim çerâgum söyinür, Beni gören baña özi köyinür</li>
 <li>Bu bir iki gün ki senden ayruyam, Sanasın kim elli yıllık sayruyam</li>
 <li>Sen ki biz bî-çârelerden ayrusın, Sayru bizüz sanma kim sen sayrusın</li>
 <li>Gel bize vü ussumuzı başa dir, Sen sag olgıl sayrulıgı bize vir</li>
 <li>Ayruk ol yüzden kim ol sayru ola, &#8216;Âşıkından bir nefes ayru ola</li>
 <li>Ol cemâle renc erzânî degül, Ejdehâya genc erzânî degül</li>
 <li>İlla tîz ir katına giçlenmegil, İşbu didüklerümi aña digil</li>
 <li>Yohsa yolda eglenür olur-ısañ, Yâ biraz geç varuban gelür-iseñ</li>
 <li>Tañrı hakkıyçun ki seni öldürem, Kanuñ-ıla işbu şehri tolduram</li>
 <li>Yügürü var yügürü gel yel gibi, Yohsa kanuñ akıduram seyl gibi</li>
 <li>Yavlak ol hâdim iver ol kapudan, Kim revân-ter yöriye yolda sudan</li>
 <li>Yolda hîç eglenmedi yolı sürer, Çüst Ayas&#8217;uñ katına degin irer</li>
 <li>Görür Ayas&#8217;uñ katında pâdişâh, Hôş oturmış sanasın horşîd ü mâh</li>
 <li>Göriçek hâdim ki sultân oturur, Korkusından zâriye el götürür</li>
 <li>Eydür iy sultân-ı &#8216;âlem zînhâr, Yolda hîç eglenmedüm ben nâbekâr</li>
 <li>Yel gibi yügürügeldüm kapuya, Od gibi içerü girdüm tapuya</li>
 <li>Bir nefes hîç aruban eglenmedüm, Yâ biraz oturuban diñlenmedüm</li>
 <li>Eyle kim ben yügürigirdüm yola, Hâşa kim kuş benden ilerü gele</li>
 <li>Kimse benden gelmedi hôd ilerü, Sen meger kim uçuban geldüñ berü</li>
 <li>Çün benüm yügürdügümi bilesin, Sen bu eve uçagelmiş olasın</li>
 <li>Böyle kim ben yügürügeldüm ive, Kim irem senden ilerü bu eve</li>
 <li>Benden ilkin nite geldi pâdişâh, Kim oturdı Müşterî katında mâh</li>
 <li>Bu evüñ çün bir yolı var bî-ta&#8216;ab, Kangı yoldan gelmiş olasız &#8216;aceb</li>
 <li>Pâdişâh eydür bizüm bir gizlü yol, Aramuzda var degül kim izlü yol</li>
 <li>Kim biz ol yoldan bile irişürüz, Biribirümüz-ile görişürüz</li>
 <li>Ne baş ol yoldan sıgar u ne ayak, Bize yakın ol yol u saña ırak</li>
 <li>Añlayup her bir yoluñ sagın solın, İrişür Mahmûd Ayas&#8217;a ol yolın</li>
 <li>Ol yakın yoldan irişdük bir yola, &#8216;Âşık ol kim yöriyesin ol yola</li>
 <li>&#8216;Işk yolı kamudan ayru-durur, Görmege ma&#8216;şûkı ol togru varur</li>
 <li>İkimüz ol yoldan irişdük bile, Bizden artuk ol tarîkı kim bile</li>
 <li>İttihâda çün kim inana soran, İkimüzi bir kişi sana gören</li>
 <li>Ol kişi kim farkumuz kılımaya, Beni andan bakıban bilimeye</li>
 <li>Sanma kim benem anı göregelen, Ol-durur girü beni soragelen</li>
 <li>İkimüz eyle birüz kim iy &#8216;azîz, Anı gören benden eylemez temîz</li>
 <li>&#8216;Âşık u ma&#8216;şûk u &#8216;ışka bir diñüz, Üç diyen kişilere kâfir diñüz</li>
 <li>Sorma kim ol kanda vü biz kandavuz, İki ten bir göñlegüñ içindevüz</li>
 <li>Biribirümüzden eyle tolmışuz, Kim ikimüz dünyada bir olmışuz</li>
 <li>Cânumuz çün cânına hemrâh-ıdı, Ol muhabbetden göñül âgâh-ıdı</li>
 <li>Ten dahı cân-ıla irişdi bile, Bir kazanda ikisi bişdi bile</li>
 <li>Degme deñiz &#8216;âşıkı gark eylemez, Anı benden kimsene fark eylemez</li>
 <li>Sayru benem anı sayru görmegil, Beni andan bir dem ayru görmegil</li>
 <li>Bir yolumuz var bizüm irişmege, Yâre vü anuñ-ıla barışmaga</li>
 <li>Kim sen ol yolda bir aksak olasın, Niçeme kim yügürüben gelesin</li>
 <li>Tîzirek benden eger irse-y-idüñ, Sen ü yârum yüzini görse-y-idüñ</li>
 <li>Pes baña ol &#8216;ışk ola-y-ıdı harâm, Kala-y-ıdum puhteler içinde hâm</li>
 <li>Sen kapudan dahı gitmedüg-idüñ, &#8216;Azm yügürmege itmedüg-idüñ</li>
 <li>Kim yönümi dutup anuñ yanına, İrdüm ol yoldan ben anuñ katına</li>
 <li>Ol erenler kim bu hâle irdiler, Ol yola tayy-ı mekân ad urdılar</li>
 <li>Her namâzı Ka&#8216;be&#8217;de kılan kişi, Girü kendü şehrine gelen kişi</li>
 <li>Ol yolın varubanın girü gelür, Ol yolı anuñ gibi kişi bilür</li>
 <li>Her zamân tayy-ı mekân olur aña, Her nefes bast-ı zamân olur aña</li>
 <li>Sen çün irmedüñ henûz ol hâlete, Kaçan iresin ol işde âlete</li>
 <li>Çün görür Gülşehri yârınuñ yüzin, Görür anuñ sûretinde kendüzin</li>
 <li>Zikri her gün yârınuñ sözi-durur, Kıblesi dildârınuñ yüzi-durur<br><br>
 SU&#8217;ÂL KERDEN-İ SÂYİL, EZ HÜDHÜD</li>
 <li>Birisi eydür ki &#8216;ayyâram &#8216;azîm, Câzulıg-ıla vü tarrâram &#8216;azîm</li>
 <li>Kim karañu dünde çün destân idem, Hâlini zengi yüzinden iledem</li>
 <li>Kişiye çün kim bu fende gürleyem, Gözlerinden sürmesin ogurlayam</li>
 <li>Yöresinde yatur-iken ben yene, Sürme uram kekligüñ gözlerine</li>
 <li>İledem destân u mekr ü sihr-ile, Bir yalınçak tenden on göñlek bile</li>
 <li>Kişinüñ çün kim ogurlıga varam, İç donın dahı başından çıkaram</li>
 <li>Kîse-bürligiyle kallâşam &#8216;azîm, Hem kefen soymakda nebbâşam &#8216;azîm</li>
 <li>Ol eve kim benüm endîşem ola, Bacadan inmek benüm pîşem ola</li>
 <li>İster-isem kim kişiye kasd idem, Börki altından başını iledem</li>
 <li>Başuma kutsuzlık od saçmış-durur, &#8216;Ömrüm ogurlıg-ıla geçmiş-durur</li>
 <li>Gök dapa bulut gibi çün gürleyem, Şeb-külâhın &#8216;Îsî&#8217;nüñ ogurlayam</li>
 <li>Ança kal&#8216;a üstine çıkmışvanın, Ança burcı mekr-ile yıkmışvanın</li>
 <li>Ança evlere ki ben nakb urmışam, Ança gencüñ kim içine girmişem</li>
 <li>Ança sultânlar tapusını kodum, Ança zindânlar kapusını sıdum</li>
 <li>Bunça kuyudan ki daşra kaçmışam, Bunça dükkânlar ki şarda açmışam</li>
 <li>Ben gice çün degme bir dama çıkam, Çok evi kim issi başına yıkam</li>
 <li>Câzulık tahtına çün kim agaram, Ayı gökden indürüben sagaram</li>
 <li>Rûm ilinde sihr odına çün girem, Küpe binüben Horasan&#8217;a varam</li>
 <li>Kimse kılmadugını isbât-ıla, Ben kılam yüz sihr ü nârincât-ıla</li>
 <li>Ne ilikdürdüm-ise saña didüm, Kamusın fısk u fücûr-ıla yidüm</li>
 <li>Dünyada bir hayr işe başlamadum, Tañrı&#8217;ya lâyık bir iş işlemedüm</li>
 <li>Nite olısar benüm anda işüm, Yaza kanda irişe anda kışum<br><br>
 CEVÂB DÂDEN-İ HÜDHÜD, ÂN SÂYİL-RÂ NÎZ</li>
 <li>Hüdhüd eydür niçeme &#8216;ayyâr-ısañ, Câzılıkda dahı key tarrâr-ısañ</li>
 <li>Cânuñı çün ilte gevdeñden ecel, Sıgmaya ol ortada mekr ü hiyel</li>
 <li>Görür-ise hîle vü destânuñı, Sen ton iltürsin ol ilte cânuñı</li>
 <li>Er gerek kim topragı altun ide, Er midür ol kim eri magbûn ide</li>
 <li>Anda kim her bir işi kılmak gerek, Ogrıya boynından asılmak gerek</li>
 <li>Şer&#8216; içinde gösterür senüñ yoluñ, Degme bir on akçaya bir kez aluñ</li>
 <li>Dîn yolında çün terâzû asalar, Bir eli on akça-y-ıçun keseler</li>
 <li>Zîhi müdbir âdemî vü nâbekâr, Kim ogurlıkdan getüre iftihâr</li>
 <li>Bön kişi zeyreklere çok aldana, Zeyrek ol aldamagı key iş sana</li>
 <li>Zeyreküñ biñde birisi sag ola, Bön kişilerüñ yiri uçmag ola</li>
 <li>Anda kim Tañrı her işi bitürür, Câzular Mûsî&#8217;ya îmân getürür</li>
 <li>Câzulık kılan kişi kezzâb ola, Mu&#8216;cizât ehli ulü&#8217;l-elbâb ola</li>
 <li>Biz kerâmet ehline inanuruz, Sâhiri kezzâb u kâfir sanuruz</li>
 <li>Âhiretde her ki bî-mikdâr ola, Dünyada &#8216;ayyâr u yâ tarrâr ola</li>
 <li>&#8216;Avrat ola kim düze gözin kaşın, Dutmaya er delletü&#8217;l-muhtâr işin</li>
 <li>Halka mâl üleşdüren kişi henûz, Korkudadur kim kaçan iş ola uz</li>
 <li>Halk mâlını kim iltür bir görüñ, Kesüñ elini dahı boynın uruñ</li>
 <li>Kamu assıdan kim eyledüñ ziyân, Mazleme boynuñda kalmışdur hemân</li>
 <li>Togru işden ne haber virür canuñ, Yohsa egri çok işüñ vardur senüñ</li>
 <li>Egrilik her pîşenüñ solı-durur, Togrulık Gülşehri&#8217;nüñ yolı-durur</li>
 <li>Sen bu işden tevbe kaçan kılasın, Var Feleknâme okı kim bilesin</li>
 <li>Mantıku&#8217;t-tayr&#8217;ı dahı hall eylegil, Sözüñi şîrîn ü rengîn söylegil</li>
 <li>Yavuz işden tevbe kıl iy nâmdâr, Mustafâ yolını eyle ihtiyâr</li>
 <li>Utan ol sultândan âhir iy &#8216;azîz, Kim kılur dînüñi küfrüñden temîz</li>
 <li>Sıdk-ıla kurduñ ileyinde siñer, Hîle-y-ile tavşan aslanı yiñer</li>
 <li>Sen ki gerçekden geçürdüñ yalanı, Gör ki tavşan niçe aldar aslanı<br><br>
 DÂSTÂN-I ŞÎR Ü HARGÛŞ</li>
 <li>Her kim aldı &#8216;ilm u Kur&#8217;ân&#8217;uñ dadın, Evvel añdı Tañrı&#8217;nuñ a&#8216;zam adın</li>
 <li>Andan işbu dâsitânı eyledi, Virdi söze reng ü şîrîn söyledi</li>
 <li>Kim meger nevrûz faslında ki bâg, Her yaña yandurur-ıdı yüz çerâg</li>
 <li>Yil çemen saçı-y-ıla oynar-ıdı, Lâle odından çemen köyner-idi</li>
 <li>Bir çemende kim zülâl akar-ıdı, Bülbülüñ gözi güle bakar-ıdı</li>
 <li>Ot yirine za&#8216;ferân bitmiş-idi, Kamu sahrâyı külef dutmış-ıdı</li>
 <li>Sebze ortasında akan su-y-ıdı, Çeşmelerüñ fâyiri inçü-y-idi</li>
 <li>Kumrılar bülbüllere hem-râz-ıdı, Tûtılar destânlara demsâz-ıdı</li>
 <li>Gökyüzi pür şu&#8216;le vü pür nûr-ıdı, Bâg içi pür hulle vü pür hûr-ıdı</li>
 <li>Ol hevâ çün hemdemi olur-ıdı, Yazlu sûret âdemî olur-ıdı</li>
 <li>Ergavân dil-şâd u sûsen şâdkâm, Servi âzâd u güle bülbül gulâm</li>
 <li>Nesteren hatmıya nâz eyler-idi, Yâsemen nesrîn-ile söyler-idi</li>
 <li>Şehri kamu şâdılık dutmış-ıdı, Bir benefşe kayguya batmış-ıdı</li>
 <li>Kamu güller gussadan ayru-y-ıdı, Arada nerkis gözi sayru-y-ıdı</li>
 <li>Ayvalar almalara söyler-idi, Nâr, nârince &#8216;itâb eyler-idi</li>
 <li>Kim kızıl yüz kaygudan ayru-durur, Saru yüzlü âdemî sayru-durur</li>
 <li>Bunça sıhhatdan niçün sen ayrusın, Kim ölü dirildi vü sen sayrusın</li>
 <li>Bâd-ı nevrûzî güle &#8216;anber saça, Ebr âzârı yire gevher saça</li>
 <li>La&#8216;l, gülnâr oldı vü ya&#8216;kût gül, Tâze yavlak bülbül ü fertût gül</li>
 <li>Kara üzüm kapuda Hindû gibi, Ak üzümüñ danesi lü&#8217;lü&#8217; gibi</li>
 <li>Kurı hurmanuñ nifâkı var-ıdı, Arada incîr sâdık yâr-ıdı</li>
 <li>Nerkisüñ gözi begâyet pür humâr, Kavun altun kim zümürrüddür hıyâr</li>
 <li>Pes bu sahrâ kim saña şerh eyledüm, Vasfını bunça katuñda söyledüm</li>
 <li>Saydgâhıydı bir aslanuñ meger, Ol şaha kul tagda her bir cânavar</li>
 <li>Her gün aslan çün şikâr eyler-idi, Kamusını târumâr eyler-idi</li>
 <li>Cânavarlar câna gelmişler-idi, Baş u cânı terk kılmışlar-ıdı</li>
 <li>Aslanuñ çün cevri haddan geçicek, Su yirine kanlarını içicek</li>
 <li>Cânavarlar bir yire dirildiler, Kamusı aslan katına geldiler</li>
 <li>Eytdiler iy cânavarlaruñ şahı, Begleri yavlak dutar yohsul ahı</li>
 <li>Bir karı işledügini bir seher, Eylemez yüz hançer ü tîg u teber</li>
 <li>Niçeme kim himmeti şâh az görür, Tagları himmet dereye aktarur</li>
 <li>Kendüzin çün kim ere bilmek gerek, Ayrug agzıyla du&#8216;â kılmak gerek</li>
 <li>Niçe sen bize cefâ eyleyesin, Vaktı oldı kim vefâ eyleyesin</li>
 <li>Niçe dartavuz senüñ cevrüñ niçe, Ol güni añgıl ki bu devlet geçe</li>
 <li>Er halâla eylese biñ ihtirâm, Sen yimezsin gün uzun illâ harâm</li>
 <li>Niçe dökersin bu miskînler kanın, Alasın bu cânavarlaruñ canın</li>
 <li>Her taguñ nite ki bir arslanı var, Cânavarlaruñ dahı bir cânı var</li>
 <li>Pâdişâhuñ himmeti &#8216;âlî gerek, Kâni&#8216;a üç günde yiter bir çörek</li>
 <li>Az yiyen kişi kaçan sayru ola, Çok yimekden günde yüz kişi öle</li>
 <li>Ol boguz kim lokmayı târâc ider, Tab&#8216;ını dârûlara muhtâc ider</li>
 <li>Bunça dârû var ki şûr-engîz ola, Kamu dermânlar başı perhîz ola</li>
 <li>Az yiyenüñ Cebre&#8217;îl olur canı, Çok yiyenüñ zinde pîl olur teni</li>
 <li>Çok yimekden çok ola fâsid mizâc, Ne devâ anı düze vü ne &#8216;ilâc</li>
 <li>Var tevekkül Tañrı&#8217;ya kıl bir zamân, Ol kapudan rızkuñ istegil hemân</li>
 <li>Çün tevekkeltü &#8216;ale&#8217;l-Allâh diyesin, İşlemedin kendü rızkuñ yiyesin</li>
 <li>Ol ki &#8216;akl u cân u ten resmin urur, Her birinüñ kısmetin ol hôd virür</li>
 <li>Ol ki ben yüz cehd iderem diyiser, Kısmeti ne-y-ise anı yiyiser</li>
 <li>Her ki bildi kısmetinüñ ġâyetin, Okıdı nahnü kasemnâ âyetin (43/32)</li>
 <li>Aslan eydür ben varup oturıçak, Avlamakdan göñlümi götüriçek</li>
 <li>Kim-durur rızkum baña getüresi, Yâ benüm işlerümi bitüresi</li>
 <li>Vellezîne câhedû fînâ didi (29/69), Ne kazandıysa kişi anı yidi</li>
 <li>Su yolını açmayınça akmaya, Tañrı âhir bacadan bırakmaya</li>
 <li>İşlerümi ben bitürsem yig-durur, İşlemedin ne yer-isem yig-durur</li>
 <li>Ayruk agzıyla agu yutmak gerek, Ayruk eliyle ilan dutmak gerek</li>
 <li>Kısmetüm sizden-durur yiyiserem, Çün yeyem Hak şükrini diyiserem</li>
 <li>Ben varup hôd fârig otura-y-ıdum, Dünyadan göñlümi götüre-y-idüm</li>
 <li>İlla yem gerek olıcak etüme, Kim getüre kısmetümi katuma</li>
 <li>Kim Resûl eydür tevekkül kıl dahı, Deve dizin baglamagı bil dahı</li>
 <li>Cânavârlar bu sözi çün gördiler, Yüzlerini kamu yire sürdiler</li>
 <li>Kim Çalap fermân virürse tapuya, Günde bir av getürevüz kapuya</li>
 <li>Biz kılavuz pâdişâhuñ hidmetin, Dek götürsün üstümüzden mihnetin</li>
 <li>Aslan eydür bir av işüm bitürür, Eksügümi geregümi yitürür</li>
 <li>İlla siz bu işi bitürmeyesiz, Kavlüñüz yirine getürmeyesiz</li>
 <li>Kamusı and içdiler kim bir şikâr, Pâdişâhuñ günde bizde hakkı var</li>
 <li>Getürevüz hakkını yohsa girü, Ala bizden hakkını uru uru</li>
 <li>Aslan eydür kabul eyledüm varuñ, Ayaguñuzı geñüñüzce sürüñ</li>
 <li>Tañlacak beynüñüze siz götürüñ, Günde bir avı tapuma getürüñ</li>
 <li>Cânavârlar çün sözin işitdiler, Günde bir av vermegine gitdiler</li>
 <li>Her biri bulutlayın gürler-idi, Günde bir kur&#8216;a bıragurlar-ıdı</li>
 <li>Kur&#8216;a kime düşse ol varur-ıdı, Aslan anı yiyüp oturur-ıdı</li>
 <li>Kur&#8216;a bir gün tavşana düşdi tamâm, Tavşan eydür aslana oldum ta&#8216;am</li>
 <li>Aña karşu yüzümi burtarayım, Bu belâdan kendüzüm kurtarayım</li>
 <li>Tavşan aslandan yaña gelür-idi, Kendüzinüñ çâresin kılur-idi</li>
 <li>Yolda eglendi ki yüzi akıdı, Aslan aña ivdi yavlak kakıdı</li>
 <li>Gördi ırakdan ki bir tavşan gelür, Yolda vü çok nevha vü zârî kılur</li>
 <li>Aslan eydür añrayubanın aña, Kim ne vakıtdur ki gelürsin baña</li>
 <li>Kuşluk oldı karnum aç oturmışam, Ayagum üstine yüz kez durmışam</li>
 <li>Bilmezem sen nâ-kese ne diyeyim, Şimdi mi geldüñ ki seni yiyeyim</li>
 <li>Pâdişâhlar heybetin bilmez midüñ, Gürlemegümden hazer kılmaz mıduñ</li>
 <li>Tavşan urdı başını ol dem yire, Azgın açdı kim cevâbını vire</li>
 <li>Eydür iy şeh tañlaçak girdüm yola, Benüm ile bir semiz tavşan bile</li>
 <li>Ol semizi ben aruga virdiler, Tapuña getürmege gönderdiler</li>
 <li>Kim aruk tavşan yiyince ol ulu, Bir semiz yagluyı eylensün ülü</li>
 <li>Ben anı tapuña getürür-iken, Pâdişah işini bitürür-iken</li>
 <li>Yolda bir aslan çıkageldi ulu, Ussına gelmez bir agır key delü</li>
 <li>Sordı bizden kim yoluñuz kançaru, Kança varursız dönüñ gelüñ berü</li>
 <li>İkiñüz dahı şikârumsız bugün, Kim yarın olmadı vü hoş geçdi dün</li>
 <li>Dem bu demdür vaktümi hôş görürem, Mülküm içinde şahâne yörürem</li>
 <li>Eytdüm aña biz şehinşeh kulıvuz, Sanma kim ayruk kişi makbûlıvuz</li>
 <li>Eytdi şâhinşeh kim olur iy gedâ, Kimse baña ayruk adın ilede</li>
 <li>Ne seni koyam ne ol şâhinşehi, İkiñüzden &#8216;âlemi kılam tehî</li>
 <li>Seni dahı ol şehinşâhı dakı, İki yırtam diş-ile Tañrı hakı</li>
 <li>Pençemi çün deri yüzmege düzem, İkiñüzüñ dahı derisin yüzem</li>
 <li>Benden artuk dünyada kim var-durur, Kim bu sultânlıga lâyık er-durur</li>
 <li>Çün melikligi takâzâ kılalar, İki şâh bir ilde gavgâ kılalar</li>
 <li>Çün belüre pâdişâhlıkda yolum, Yig ola andan benüm kemter kulum</li>
 <li>Eytdüm er-iseñ otur kim ben varam, Ol şaha işbu habarları virem</li>
 <li>Eydür işüñi girü koy var eyit, Kiçi sözleri dahı anda büyüt</li>
 <li>Göreyin gelüben ol baña nider, Bunı katumdan nite alup gider</li>
 <li>Ben var-iken kim-durur ol kim gele, Benüm-ile milketi davî kıla</li>
 <li>İşüm almakdan çün oturdı odı, İşümi aldı beni andan kodı</li>
 <li>Çün görür kim ol işüm aña uya, Kapar anı vü kalur bir kuyuya</li>
 <li>İşde anı kuyuda yiyüdurur, Senüñ-içün kimdür ol diyüdurur</li>
 <li>Ben haber kıldum şahâ ne oldugın, Şah bilür anuñ-ıla ne kıldugın</li>
 <li>Niçe kim anda anuñ yili ese, Nesne getürdüklerin senden kese</li>
 <li>Aslan işitdi kim avın aldılar, Kakımakdan gözleri kanın dolar</li>
 <li>Var mıdur dir ya&#8216;ni &#8216;âlemde kişi, Kim benüm-ile kıla ol bu işi</li>
 <li>Gel baña göster ki aldı avumı, Kim işitmedi cihânda çavumı</li>
 <li>Başın anuñ gevdesinden üzeyim, Pençem-ile derisini yüzeyim</li>
 <li>Tavşan eydür gel ki tapuñla varam, Düşmanuñı kendüzüñe gösterem</li>
 <li>Tavşan ilerü gider aslan bile, Tavşan ol endîşeden kim ne kıla</li>
 <li>Kendüzinden çok yalan söz kuzlamış, Bir deriñ su kuyusını gözlemiş</li>
 <li>Kuyunuñ yakınına çün geldiler, Kuyu yakın-ıdugını bildiler</li>
 <li>Tavşan aslandan girü kalur-ıdı, Arkun arkun korkudan gelür-idi</li>
 <li>Aslan eydür yöriseñne ilerü, Gerçek-iseñ neye kalursın girü</li>
 <li>Tavşan eydür korkaram varmaklıga, Kuyu içinde anı görmeklige</li>
 <li>Sen meger kim üstine çün gelesin, Beni kendü koltuguña alasın</li>
 <li>Kim kuyuda anı saña gösterem, Saña sıgınmak anuñçun isterem</li>
 <li>Aslan ol usdan kim anda yog-ıdı, Tavşan ussı çok kez andan çog-ıdı</li>
 <li>Çün inandı tavşan aldadugına, Aldı ol tavşançugı koltugına</li>
 <li>Kuyunuñ üstine geldi kükreyü, Su tolu andan deriñ yavlak kuyu</li>
 <li>Çün suya bakdı kim ol aslan kanı, Gördi bir aslan dutar bir tavşanı</li>
 <li>&#8216;Aksini gördi suda aslan gibi, Koltugında tutdugı tavşan gibi</li>
 <li>Çün görür kim düşmeni düşmiş suya, Tavşanı koyup kalur ol kuyuya</li>
 <li>Çün kuyuya düşdi suda bogılur, Sag esen tavşan kırañında kalur</li>
 <li>Çün görür tavşan ol aslan öldügin, Ol kuyu ol aslan-ıla toldugın</li>
 <li>Hurrem ü handân u hôş girür yola, Murgzâr içinde oynayu güle</li>
 <li>Çarh uruban sekriyüp oynar-ıdı, Hicr odından hâtırı köyner-idi</li>
 <li>Kaçan irem dir-idi yârânlara, Kim bu hâli muştılayam anlara</li>
 <li>Tavşan ol dem kim berü gelmiş-idi, Cânavârlar yazıda kalmış-ıdı</li>
 <li>Ne ki yârânları var-ısa anuñ, Yasını dutmışlar-ıdı tavşanuñ</li>
 <li>Her birisi yasda oturmış-ıdı, Kendüden ûmîdi götürmiş-idi</li>
 <li>Tavşan oynayu çıkageldi girü, Degme yaña sekriyüben çarh uru</li>
 <li>Bunlar anuñ geldügin çün gördiler, Kamu bî-hôd yirlerinden durdılar</li>
 <li>Karşu vardılar yüz urdılar yire, Tavşanuñ ahvâlini bir bir sora</li>
 <li>Eytdiler iy Tañrı tapusında hâs, Aslan elinden nite bulduñ halâs</li>
 <li>Sen velîsin saña ol kıyamaya, Korkaruz elden bizi koyamaya</li>
 <li>Sen kerâmât-ıla yol varmış mısın, Yohsa bizi dahı kurtarmış mısın</li>
 <li>Bulmaz-ısa dahı anda cân bahâ, Seni görmek bize yiter kan bahâ</li>
 <li>Seni görmek cânumuzdan yig bize, Mâl u hân-u-mânumuzdan yig bize</li>
 <li>Tavşan eydür size çok olsun bekâ, Virdi aslan cânını anda Hak&#8217;a</li>
 <li>Devletümüz girü yüz dutdı bize, Aslan öldi Tañrı yaş virsün size</li>
 <li>Ben anı öldürmesem dura-y-ıdı, Yüz benüm gibiyi öldüre-y-idi</li>
 <li>Evvel anı yüzüme güldürmişem, İlla soñra &#8216;ilm-ile öldürmişem</li>
 <li>Ben bu varmakdan ki yüz burtarmadum, Kendüzümi yaluñuz kurtarmadum</li>
 <li>Bil ki bu işden ki ben başarmışam, Kamuñuzuñ cânını kurtarmışam</li>
 <li>Çün ögine dirdi bir bir bildügin, Söyledi aslana neler kıldugın</li>
 <li>Mekr odıyla yüregini yakdugın, İltüben bir kuyuya bırakdugın</li>
 <li>Cânavarlar âferin kıldı aña, Kim hüner &#8216;âlemde hatm oldı saña</li>
 <li>Dâ&#8217;imâ bize bu meyden sâki ol, Anı öldürdüñ-ise sen bâki ol</li>
 <li>İy cihânı merk-ile dutdum diyen, Halk etini zulm-ıla her gün yiyen</li>
 <li>Hîlet itme degme bir dehrî gibi, Sıdka bagla göñli Gülşehrî gibi</li>
 <li>Hırsa çün aslan gibi inanasın, İşveler tavşanına aldanasın<br><br>
 SU&#8217;ÂL KERDEN-İ SÂYİL, EZ HÜDHÜD</li>
 <li>Birisi eydür ölümden korkaram, Kim cihânda çok ta&#8216;alluklu erem</li>
 <li>Korkaram kim yolda ölem n&#8217;ideyin, Döne yönüm girü nite gideyin</li>
 <li>&#8216;Avratum bir yaña nâlişler kılur, Oglanum sîmurgı hôd kanda bilür</li>
 <li>Oglum eydür baba yola gitmegil, Böyle bir kezden bizi terk itmegil</li>
 <li>Bagum-ıla varlıgumı n&#8217;ideyim, Hân-u-mânı kime koyup gideyim</li>
 <li>Mâl ü mülküñ gussası beni alur, Kim gidiçek kamu yirinde kalur</li>
 <li>Yönümi yüz &#8216;işve vü tedbîr-ile, Baglamışdur elli biñ zincîr-ile</li>
 <li>Bu kamu bendi nite şeşebilem, Kim sizüñ ile bile eşebilem</li>
 <li>Çün yoluñ yarsında añsuzın ölem, Kavmumı kaçan gelüp girü bulam</li>
 <li>Köylerümi çün severem n&#8217;ideyim, Atlarumı niçe koyup gideyim</li>
 <li>Mansıb içinde dahı sultân benem, Şâh-ı dehr ü şöhre-i devrân benem</li>
 <li>Pâdişahlıgı nite terk ideyim, Rûm ilinden kûh-ı Kaf&#8217;a gideyim<br><br>
 CEVÂB DÂDEN-İ HÜDHÜD, SÂYİL-RÂ</li>
 <li>Hüdhüd eydür eyle dut kim gitmedüñ, Yola vü bizüm-ile &#8216;azm itmedüñ</li>
 <li>Âdemî her renc-ile tolmaya mı, Bunda kalıçak dahı ölmeye mi</li>
 <li>Hâsıl oldur kim atı yola eşe, Bendi bir bir kendü boynından şeşe</li>
 <li>Ölmedin ura ta&#8216;alluk terkini, Dirile eyleye ölmek berkini</li>
 <li>Hân-u-mân u mülk ü mâl anda düze, Arkun arkun mihrini bundan üze,</li>
 <li>Bâg u bostân bâkî &#8216;âlemde bula, Yohsa bunda gül harîfi hâr ola</li>
 <li>Bendi bunda şeşmez-iseñ iy &#8216;azîz, Kılmaz-iseñ &#8216;aklı &#8216;illetden temîz</li>
 <li>Bendi çün çekilmege düzüliser, Bend-ile boynuñ bile üzüliser</li>
 <li>Kuş kanadı çün kafasda sag ola, Ârzûsı bûsitân u bâg ola</li>
 <li>Çün kafas sına kuş uça nâz-ıla, Gülsitânlara vara pervâz-ıla</li>
 <li>Çün kafasda kendüzini baglaya, Kanadını yüz od-ıla taglaya</li>
 <li>Ayagına vü eline bend ura, Kendüzine bendi key hursend ola</li>
 <li>Çün kafas sına kim ol kuş kasd ide, Kim uça ol bend-ile kança gide</li>
 <li>Yiri kaçan bâg u bostânlar ola, Kanda kim baglu-y-ısa anda kala</li>
 <li>Çün kafasdan çıkdı vü bostânlara, İrmedi ol bülbül ü destânlara</li>
 <li>Kaldı çöplikler arasında hakîr, Her mahallâda vü bendiyle esîr</li>
 <li>Ol mahallâda anı ya it yiye, Yâ çetük yiye vü hôş doydum diye</li>
 <li>Çün kafasdan çıka vü gülşen dapa, Gitmeye biri anı nâgeh kapa</li>
 <li>Kuş kafasda yaraşur ya yazıda, Ortalıkda kendüzin tîz azıda</li>
 <li>Oglan-ıçun girü bir tıfl olmagıl, &#8216;Avrat-ıçun erligüñden kalmagıl</li>
 <li>Şol develpâ kim ere mihnet-durur, Kıssada oglan-ıla &#8216;avrat-durur</li>
 <li>Çok ta&#8216;allukdan kişi âzâd ola, Yolı dîn ü rehnümâsı dâd ola</li>
 <li>Bunda ılduz anda ay ola tamâm, Bunda yohsul anda bay ola tamâm</li>
 <li>&#8216;Âkıbet çün kim yola gitmek gerek, &#8216;Azmi elbetde yola itmek gerek</li>
 <li>Gitmegüñ vaktında ölmek bend-ile, Key degül bir çûn veyâ bir çend-ile</li>
 <li>Dahl hergiz bite mi ekilmedin, Bendüñi sen şeşegör çekilmedin</li>
 <li>Bendüñi şeşmez-iseñ çün çekeler, Bend-ile pehlûñı bile sökeler</li>
 <li>Bundagı sultân ne ehl-i câh ola, Pâdişâh oldur ki anda şâh ola</li>
 <li>Yön belürür çün ki sayısuz kulum, Ad-ıla Gülşehri&#8217;ye yokdur ölüm</li>
 <li>Bu meselde kaldururlar kolumı, Kaknüsüñ dirligi-y-ile ölümi<br><br>
 DÂSİTÂN-I MURG-I KAKNÛS Kİ, DER HİNDÛSTÂN MÎ-BÂŞED</li>
 <li>Tañrı adın añuban söyleyelüm, İşbu destânı tamâm eyleyelüm</li>
 <li>Kaknüs adlu bir ulu kuş dilsitân, Vardur anuñ mevzi&#8216;i Hindûsitân</li>
 <li>Burnı uzun u delükleri üküş, Burnı üstindedür üni ança hôş</li>
 <li>Sözi hûb u nagmaları sâz-ıla, Perdelerde ol latîf âvâz-ıla</li>
 <li>Ötiçek kim mât olur yüz erganûn, Degme delükden çıkar yüz dürlü ün</li>
 <li>Mûsikî tasnîf iden âvâzını, Andan ögrenür her bir sâzını</li>
 <li>Çüfti yokdur yaluñuz bir kuş-durur, Yavlak üni dil-firîb ü hôş-durur</li>
 <li>Çün Sipehândan düze âvâzını, İrgüre Nevrûz&#8217;a her bir sâzını</li>
 <li>Geh Hicâz&#8217;uñ perdesin sâz eyleye, Bûselik&#8217;de nagme âgâz eyleye</li>
 <li>Geh Rehâvî perdesin âgâz ide, Geh &#8216;Irak&#8217;uñ perdesini sâz ide</li>
 <li>Geh Dügâh u Çârkârha irişe, Geh Hüseynî perdesinde dürişe</li>
 <li>Gâh Zîrefgende sâzını kıla Râst, Geh Hisâruñ perdesini kıla râst</li>
 <li>Dünyada biñ yıl anuñ &#8216;ömri olur, &#8216;Ömri dükendükde gör kim ne kılur</li>
 <li>Bîşelerden çok odunlar dirşürür, Biri biri üstine düpdüz urur</li>
 <li>Odunı dirşürüben düni güni, Bir depe gibi yıgar ol odunı</li>
 <li>Üstine çıkar dahı yüz sâz-ıla, Zârılar kılur latîf âvâz-ıla</li>
 <li>Ol kadar feryâd u zârîye düşer, Kim dükeli kuşlar üstine üşer</li>
 <li>Burnınuñ degme delüginden çıkar, Bir hoş ün kim &#8216;âlemüñ bagrın yakar</li>
 <li>Ol kadar zârî kılur kim tag u taş, Nevhalarından olurlar bagrı baş</li>
 <li>Cânavârlar dirilürler katına, Kuşlar aglarlar anuñ hasretine</li>
 <li>Zâri kıludurur-iken nâgehân, Eyler-iken nâle vü şûr u figân</li>
 <li>Kendüzinüñ yasını dutar-iken, Degme sâz u söz-ile öter-iken</li>
 <li>Bir yalıñ burnı delüginden çıkar, Düşer odına vü odını yakar</li>
 <li>Parlayup odun yanar u kuş bile, Kuş u odun od olurlar hôş bile</li>
 <li>Kaknüs ol oduñ içinde kül olur, Gör ki Tañrı kudreti neler kılur</li>
 <li>Bir yıl üstine geçiçek bir dagı, Çıkar ol külden anuñ yavrıçagı</li>
 <li>Girü bir kaknüs olur anuñ gibi, Dirilür biñ yıl dahı cânuñ gibi</li>
 <li>Ol ki biñ yıl dirilür zârî kılur, Kendü &#8216;ömrine vü öldügin bilür</li>
 <li>Sen ki &#8216;ömrüñ yüz yıla irmez &#8216;aceb, Nice her gün &#8216;işret eylersin taleb</li>
 <li>Bir kuş ölümin bilüben gör n&#8217;ider, Niçe âşûb-ıla &#8216;âlemden gider</li>
 <li>Sen henüz ölümüñi añlamaduñ, Ölenüñ hâlin görüp tañlamaduñ</li>
 <li>Âdem-iseñ gaflet-ile tolmagıl, Dünyada bir kuşdan alu olmagıl</li>
 <li>Konşılaruñ kamu öldi vü henüz, Sen yazuklar işlemekde yavlak uz</li>
 <li>Konşılar düni gözüñe gün gelür, Ayruguñ yası saña dügün gelür</li>
 <li>İçüñ aglar kişinüñ güldügine, Şâd olursın kimsenüñ öldügine</li>
 <li>Ölmedi kimse ki sen şâd olmaduñ, Dünya geçdi vü sen aylak almaduñ</li>
 <li>Ölüden yir karnı dolası degül, Ad-ıla Gülşehri ölesi degül</li>
 <li>Bunçalar dirile hôd bilinmedi, Ol ölüp dahı yavu kulunmadı<br><br>
 SU&#8217;ÂL KERDEN-İ SÂYİL, EZ HÜDHÜD DER HİKMET</li>
 <li>Biri sordı kim bu cânlar bir midür, Cism-ile bu mü&#8217;min ol kâfir midür</li>
 <li>Yohsa tenden ilerü eyü yavuz, Bellü miydi anda bu egri ol uz</li>
 <li>Cân ezelde var mıdı yâ yok mıdı, Kamu cânlar bir midi yâ çok mıdı</li>
 <li>Anda cânlar kamusı rûşen midi, Her biri bir bâg u bir gülşen midi</li>
 <li>Yohsa ba&#8216;zı tîre midi iy &#8216;azîz, Kim teninde olmadı hergiz temîz</li>
 <li>Ten mi eyledi eyü cânı yavuz, Yâ ezelden mi yavuz cân degül uz</li>
 <li>Anda mı oldı yavuz kişi eyü, Yâ aña bunda mı irdi bu kayu,</li>
 <li>Hubs anda mı yapışur canlara, Yâ irer mi bunda cân su&#8216;bânlara</li>
 <li>Cehd-ile yavuzlık eylük ola mı, Yavuz er hergiz eyülik bula mı</li>
 <li>Bunça yıl kâfir olan soñra &#8216;aceb, Nite eyler dîn ü îmânı taleb</li>
 <li>Fâsık-iken bunçalar zühdi bulur, Zâhid-iken bunçalar fâsık olur</li>
 <li>Mü&#8217;min-iken bunçalar küfre uyar, Kâfir-iken bunçalar dîni duyar</li>
 <li>Neden olmışdur &#8216;aceb bu ihtilâf, Cânda bu mey dürdi vü ol bâde sâf</li>
 <li>Bir bize añladıvirgil bî-garaz, Kim bu cân cevher midi veya &#8216;araz<br><br>
 CEVÂB DÂDEN-İ HÜDHÜD, ÂN SÂ&#8217;İL-RÂ BE-HİKMET</li>
 <li>Hüdhüd eydür kamu cânlar bir degül, Mü&#8217;min olan âdemî kâfir degül</li>
 <li>Cân ola yüz biñ melekden ulurak, Cân ola bir dîv devden alurak</li>
 <li>Cân ola kim yüz güherden yig ola, Cân ola kim bir rimâd u rîg ola</li>
 <li>Kim birinüñ yiri &#8216;illiyyîn ola, Birisinüñ mevzi&#8216;i siccîn ola</li>
 <li>Cân ola kim katına bir dem iren, Eyle diñlene kim uçmaga giren</li>
 <li>Cân ola kim sohbetinden âdemî, Elli biñ zahma saya bir merhemi</li>
 <li>Ay u günden rûşenırak cân ola, Kim dükeli derde ol dermân ola,</li>
 <li>Cân ola kim kîr u katrandan &#8216;azîm, Tîre vü târîkter ola delim</li>
 <li>Cânumuz kim cinsi fazlından gelür, Rûşen ü târîk aslından gelür</li>
 <li>Kim sa&#8216;îd-ise ezeldendür sa&#8216;îd, Kim degül-ise ezeldendür ba&#8216;îd</li>
 <li>Var sıfâtı lutf-ıla Hakkuñ &#8216;azîm, Var sıfâtı kahr-ıla dahı delim</li>
 <li>Cân kim ol lutfı sıfâtından gelür, &#8216;İzzet ü ikbâl ü bahşâyiş bulur</li>
 <li>Cân kim ol kahrı sıfâtından irer, Kendüzine hisset ü hizlân direr</li>
 <li>Ne du&#8216;â-y-ıla ki dili bilürüz, Tañrı&#8217;nuñ lutfı sıfâtın dilerüz</li>
 <li>Cânumuz cevher-durur &#8216;âlî &#8216;ayâr, Kim &#8216;arazlarda bekâ yok pâyidâr</li>
 <li>Cân ölümden soñra bâkî kalısar, Zîra cevher kanda fânî olısar</li>
 <li>Ten ki hem cevher-durur bâkî kala, Kendü a&#8216;yânında vü dâyim ola</li>
 <li>Şekl ü sûret kim &#8216;arazdur kalmaya, Câvidân bâkî vü cüz cân ölmeye</li>
 <li>Cevhere hergiz fenâ câyiz degül, Kim bekâ bulmakdan ol &#8216;âciz degül</li>
 <li>Çün bekâsı kendüzi-y-ile ola, Cevherüñ hergiz fenâ kanda bula</li>
 <li>Çün &#8216;araz ayrug-ıla bâkî-durur, Fâni olmak anuñ ahlâkı-durur</li>
 <li>Cevherinden hâlis olmış cân gerek, Küfri aslından komış îmân gerek</li>
 <li>Bir agaç kim acıdur cüllâb-ıla, Bisler-iseñ anı vü güllâb-ıla</li>
 <li>Niçeme kim bâg u gülzârı ola, Yine ol acı yimiş bârı ola</li>
 <li>Ol ki rahmânî-durur hôd kimseye, Var-ısa dahı anı göstermeye,</li>
 <li>Ol ki şeytânî-durur halkı göre, Yog-ısa dahı gün uzun lâf ura</li>
 <li>Câhilüñ sazın göriçek tañlañuz, &#8216;İlm-ile Gülşehrî sözin añlañuz</li>
 <li>Kândan arı çıkan altun hâs ola, Miss karıklu akça bî-ihlâs ola</li>
 <li>Ol agacuñ kim yimişi dîn-durur, Agu içinde dahı şîrîn-durur</li>
 <li>Kamu cândan yig Muhammed cânıdur, Kim dükeli cânlaruñ sultânıdur</li>
 <li>Andan az aşagarak i&#8216;zâz-ıla, Cân ulü&#8217;l-&#8216;azmüñ-durur yüz nâz-ıla</li>
 <li>Dahı andan aşagarakdur rüsül, Cânları vü hâkezâ isma&#8216; ve kul</li>
 <li>Enbiyâ cânıdur andan berürek, Evliyânuñ cânı dahı girürek</li>
 <li>Evliyâdan soñra &#8216;ârif cânınuñ, İ&#8216;tibârı ola vü sâmânınuñ</li>
 <li>Dahı andan aşagarak cân eyü, Zâhidüñdür şâdumân u bî-kayu</li>
 <li>Dahı andan soñra &#8216;âbid cânını, Mu&#8216;teber dutan bilür bürhânını</li>
 <li>Mü&#8217;minüñdür dahı soñra cân &#8216;azîz, Kalanında bulmaya kimse temîz</li>
 <li>Şol tokuz kavmuñ ki saydum cânların, Kıldılar pâk ü dürüst îmânların</li>
 <li>Kalanınuñ cânları aludadur, Zîra cismiyle bile pâlûdadur</li>
 <li>Lutf ilinden Mustafâ cânı gelür, Peyrevi Gülşehri&#8217;nüñ cânı olur<br><br>
 FÎ-MAKÂMİ&#8217;L-ENBİYÂ, VE&#8217;L-EVLİYÂ</li>
 <li>Dokuzınçı gök Muhammed cenneti, Oldı kim Rıdvân ola hem-sohbeti</li>
 <li>Sekizinçi gök ulü&#8217;l-&#8216;azme behişt, Oldı yavlak hûb u key &#8216;âlî sirişt</li>
 <li>Hem yidinçi gökde buldılar rüsül, Cenneti vü çaldılar anda dühül</li>
 <li>Enbiyâ altınçı gökde buldılar, Cenneti vü anda menzil kıldılar</li>
 <li>Evliyâ beşinçi gökde gireler, Cennete vü hûrileri göreler</li>
 <li>&#8216;Ârifüñ dördinçi gökde cenneti, Varıçak anda bulalar rahmeti</li>
 <li>Zâhidüñ üçinçi gökde olısar, Cenneti vü kıldugını bulısar</li>
 <li>&#8216;Âbide ikinçi gökde düzile, Cennet ü müzdi yazukdan süzile</li>
 <li>Mü&#8217;minüñ evvel gök ola cenneti, Kim hakîm uş böyle söyler hikmeti</li>
 <li>&#8216;Arş u hâtem cenneti vü kalanı, İşbu kavmuñdur ki şerh itdüm anı</li>
 <li>Yâr-ıla Gülşehri çün şâd olısar, Cennet ü duzahdan âzâd olısar</li>
 <li>Kime hûr eyler refîk u kim perî, Nahnu min-huldin ve min nârin berî,</li>
 <li>Kime mûnis rûh ola vü kime râh, Lima&#8216;allâhi şûmu ve estirâh</li>
 <li>Ol ki duzahdur gök altında &#8216;ayân, Od u yil ü su vü toprakdur hemân</li>
 <li>Hem cemâd u nâmı vü hayvân-durur, Yidi tamu bu yidi erkân-durur</li>
 <li>Göge varan cân kavuşdı cennete, Yirde kalan cân sataşdı mihnete</li>
 <li>Çün riyâdan kılduñ ihlâsı temîz, Tâ&#8216;atuña garra olma iy &#8216;azîz</li>
 <li>Kim tekebbür çün &#8216;amel kasrın yıka, Dükeli tâ&#8216;atlaruñ hîçe çıka</li>
 <li>&#8216;Ucb tâ&#8216;atlar evin yavlak yıkar, Kim kamu tâ&#8216;atları hiçe çıkar</li>
 <li>Tâ&#8216;at-ıla uçmaga girmez kişi, Tañrı&#8217;nuñ fazlı oñarur bu işi</li>
 <li>Elli yıllık tâ&#8216;atuñ iy pârisâ, Olmaya bir günki ömrüñe bahâ</li>
 <li>Garrasın sen tâ&#8216;ata iy nâmdâr, Bir Kerîm&#8217;üñ fazlına ûmîdvâr</li>
 <li>Kibr ü &#8216;ucbu terk idüp maksûda ir, Bâyezîd&#8217;e Hak ta&#8216;âlâ gör ne dir<br><br>
 DÂSTÂN-I SULTÂNÜ&#8217;L-&#8216;ÂRİFÎN, EBU YEZÎD EL-BİSTÂMÎ, RAHMETULLAHİ &#8216;ALEYH</li>
 <li>Bir gün anda kim hitâb olur ŝavâb, Bâyezîd&#8217;e Tañrı eyledi hitâb</li>
 <li>Kim senüñ hâlüñi halka âşikâr, Eyler isem kim kılalar sengsâr</li>
 <li>Seni fi&#8217;l-hâl odda köyündüreler, Tâ &#8216;atuñ şem&#8216;ini söyündüreler</li>
 <li>Halk senden cümle münkir olalar, Seni bir zerrâk u &#8216;âsî bileler</li>
 <li>Zühdüñi &#8216;âlemde zellet göreler, Dirilüben seni şardan süreler</li>
 <li>Ben bu elden seni halka çakıçak, Halk saña zellet göziyle bakıçak</li>
 <li>Sen ne çâre kılasın kendüzüñe, Çün bulut karşu dura ılduzuña</li>
 <li>Bâyezîd eydür İlâhâ sen beni, Çakar-ısañ ben dahı çakam seni</li>
 <li>Eyle çakam halka kim kalup taña, Kılmaya bir âdemî tâ&#8216;at saña</li>
 <li>Ne oruç duta kişi vü ne namâz, Kıla şahs u ne ola hacc u hicâz</li>
 <li>Tañrı eydür Bâyezîd&#8217;e kim beni, Ne diyüben çakasın kim ben Ganî</li>
 <li>Ben degül miyem semî&#8216; ü yâ basîr, Yâ ģakîm ü yâ &#8216;âlîm ü yâ habîr</li>
 <li>Ben degül miyem cihânı yaradan, Benden artuk kimse var mı döriden</li>
 <li>&#8216;Acz u &#8216;aybum var mıdur kim çakasın, Halka vü bir naks baña dakasın</li>
 <li>Bâyezîd eydür senüñ ihsânuñı, Eydem ü derd ehline dermânuñı</li>
 <li>&#8216;Afvuñı &#8216;âsîlere şerh eyleyem, Rahmet ü bahşâyışuñı söyleyem</li>
 <li>Ança lutfuñı kılam halka &#8216;ayân, Ol kadar fazluñdan eyleyem beyân</li>
 <li>Sen Kerîm&#8217;üñ ança birin söyleyem, Sen Rahîm in&#8216;âmını zikr eyleyem</li>
 <li>Rahmetüñi eyle halka yâd idem, Kim kamusın kaygudan âzâd idem</li>
 <li>Rahmuñı ança kılam halka &#8216;ayân, Magfiretden eyle eyleyem beyân</li>
 <li>Kim dükeli cennete duta ümîd, Olmayalar rahmetüñden nâ-ümîd</li>
 <li>Ne hisâbuñdan kimesne eymene, Ne &#8216;azâbuñ var-ıdugına inana</li>
 <li>Havf evinden çün recâya gideler, Dükeli, tâ&#8216;atların terk ideler</li>
 <li>Bize uçmak viriser Tañrı diyü, Yimeyeler tamu odından kayu</li>
 <li>Anı kim mahşerden eymenür ola, Âhiret günine inanur ola</li>
 <li>Ne terâzû korkıda vü ne sırât, Deve geçdi diye fî-semm&#8217;il-hiyât (7/40)</li>
 <li>Ol kerem kim sende var çün bileler, Müzdi yazukdan teberrâ kılalar</li>
 <li>Tâ&#8216;at-ıla tapmaya kimse seni, Çakayım seni ki çakasın beni</li>
 <li>Çakar-ısañ sen beni &#8216;isyân-ıla, Ben seni çakısaram ihsân-ıla</li>
 <li>Rahmet-ile yazuga bakışalum, Gel biribirümüzi çakışalum</li>
 <li>Ol ki hergiz müzd işe başlamadı, Rahmetüñden çok yazuk işlemedi</li>
 <li>Biz neyüz kim tâ&#8216;atumuz ne ola, Yâ saña lâyık &#8216;amel bizden gele</li>
 <li>Çün bizüm tâ&#8216;atumuza bakalar, Hayf ola kim bizi oda yakalar</li>
 <li>Bu cihânı bize viren râyigân, Ol cihânı hem vire ol Müste&#8216;ân</li>
 <li>Bundagı redd ü kabûlı n&#8217;idelüm, Fazluñı isteyü anda gidelüm</li>
 <li>Anda kim her bir kişi tâ&#8216;at kıla, Kendüzin bir zâhid ü &#8216;âbid bile</li>
 <li>Ola Gülşehrî vü her ehl-i derûn, Hazretüñde fî-salâtin dâyimûn<br><br>
 SU&#8217;ÂL KERDEN-İ SÂYİL EZ, HÜDHÜD AHKÂM-I ŞERÎ&#8216;AT, VE TARÎKAT U HAKÎKAT</li>
 <li>Birisi eydür ki şer&#8216; ahvâlını, Şerh eyle vü tarîkat hâlını</li>
 <li>Kim bu iki yoldan azuk direvüz, Bes hakîkat menziline irevüz</li>
 <li>Çün kim ol üç yoluñ ehlin bilevüz, Hem yoluñ sa&#8216;bın u sehlin bilevüz</li>
 <li>Biribirinsüz ol üç yol ola mı, Yâ ol üçden taşra hîç yol ola mı</li>
 <li>Şer&#8216; hükmi götrile mi kişiden, Eyle di kim añlaya hûb işiden</li>
 <li>Er tarîkat yolına bî-şer&#8216; hîç, Gire mi kim olmaya ol işde pîç</li>
 <li>Şer&#8216;i koyan hîç rehber ola mı, İktidâya rehnümûn er ola mı</li>
 <li>Şer&#8216; hükminden birin sıyan kişi, Ola mı hergiz tarîk anuñ işi</li>
 <li>Mübtedî kimdür bize bildürivir, Kim nite işi vü yâ dili ne dir<br><br>
 CEVÂB DÂDEN-İ HÜDHÜD, SÂYİL-RÂ</li>
 <li>Hüdhüd eydür şer&#8216; oldur kim kişi, Yaluñuz başarımaz her bir işi</li>
 <li>Şirket ü bey&#8216; ü mübâh u zer&#8216; olur, Bunlaruñ hükmin düzeden şer&#8216; olur</li>
 <li>Hem kısas u hadd u ta&#8216;lîk u talak, Şer&#8216; bildürdi vü îmân u &#8216;itâk</li>
 <li>Bî-terâzû satun alup satmagıl, Kendü mâluñı yabana atmagıl</li>
 <li>Bî-mihekk zinhâr altun almagıl, Ölçüsüz bugday veyâ un almagıl</li>
 <li>Bâzaruñ kâdıları bunlar-durur, Bilmeyen bunları magbûnlar-durur</li>
 <li>Hatt-ı bî-pergâr kaçan dartıla, Yâ agaç hergiz kesersüz kertile</li>
 <li>Bî-tarîkat şer&#8216;e olalar refîk, İlla bî-şer&#8216; olmaya hergiz tarîk</li>
 <li>Bî-hakîkat bunlar işden kalmaya, İlla bunlarsuz hakîkat olmaya</li>
 <li>Degme şer&#8216;üñ şâri&#8216;i lâbüd olur, Kim yolın Tañrı&#8217;dan ögrenüp bilür</li>
 <li>Hâlık aña mu&#8216;cize teslîm ider, &#8216;İlmini Rûhu&#8217;l-Kudüs ta&#8216;lîm ider</li>
 <li>Kamu halk aña mutî&#8216; olur kim ol, Gösterür ol halka dâyim togru yol</li>
 <li>Alurak dîni götüre aradan, Yigirek dîni oldur durıdan</li>
 <li>Tañrı&#8217;dan hükm-ile işleye işi, Mu&#8216;cizeyle gevher eyleye taşı</li>
 <li>Hark-ı &#8216;âdet anuñ elinden çıkar, &#8216;Unsur aslın mu&#8216;cizâtıyla yıkar</li>
 <li>Kim &#8216;asâyı ejdehâ eyler biri, Taş parasını deve eyler biri</li>
 <li>Biri ayı barmagı-y-ıla yarar, Biri oda girüben reyhân direr</li>
 <li>&#8216;Ankebût oldı evinde perdedâr, Söyler aña hôş dil-ile sûsmâr</li>
 <li>Her biri bir şer&#8216; ilerü getürür, Ol geçer ü biri girü getürür</li>
 <li>Kamusından yig şerî&#8216;at soñ gele, Kim Müsülmânlık gibi key öñ gele</li>
 <li>Ol Muhammed&#8217;dür ki yigrek dîn kodı, Hûb esâs u dil-firîb âyin kodı</li>
 <li>Dükeli dînlere bî-şek şâh ola, Dîn kim inne&#8217;d-dîne &#8216;indallah ola (3/19)</li>
 <li>Şer&#8216; eger olmaz-ısa imkân ola, Kim cihân başdan başa vîrân ola</li>
 <li>&#8216;Âlemi zulmıyla zâlim toldura, Yigregi halkuñ alusın öldüre</li>
 <li>Çün ki mâni&#8216; olmaya kim hey deye, Ehremenler âdemîleri yeye</li>
 <li>Enbiyânuñ yigregidür Mustafâ, Hüccet ü bürhân buña eyler vefâ</li>
 <li>Zîra yigligi Muhammed bî-gümân, Kavl u fi&#8216;liyle kılur dîni &#8216;ayân</li>
 <li>Kavl ü fi&#8216;li yig olan yigrek ola, Kim dükeli leşkere ol beg ola</li>
 <li>Sen şerî&#8216;atda sen ü ben ben olam, Sen tarîkatda ben ü ben sen olam</li>
 <li>Çün hakîkatda belüre pâygâh, Biz olavuz mahv u kala pâdişâh</li>
 <li>Sen şerî&#8216;atda iki yüzden zekât, Viresin biş akça bulmaga necât</li>
 <li>Ben tarîkatda virem bişden yidi, Ol esâsı gösteren şöyle didi</li>
 <li>İkisi şükrâne kim ol baş içün, Bu güne kala vü terk olmaya dün</li>
 <li>Çün hakîkatda yok ola mâ-u-men, Mâl viren ol yolda ola râh-zen</li>
 <li>Şer&#8216; içinde baş hemîşe baş-durur, Baş tarîkatda ayakda hôş-durur</li>
 <li>Ne hakîkatda ayak sıgar ne baş, Ne göz işe gelür anda vü ne kaş</li>
 <li>Şer&#8216; içinde kanlusın şahs öldürür, Kor tarîkatda vü Tañrı&#8217;dan görür</li>
 <li>Çün hakîkat anı hâkim kılmadı, Öldüren ü öleni hôd bilmedi</li>
 <li>Bes hakîkat bir deñizdür bî-kerân, Şer&#8216; keştî vü tarîkat bâdbân</li>
 <li>Ol deñizde gark olanda fâyide, Degmeye kimseye dine mâyide</li>
 <li>&#8216;Işkı olan kişi dürr-i hâs-ıla, Sohbet eylemeye cüz gavvâs-ıla</li>
 <li>Şer&#8216; ehli hôd gemiden çıkmaya, Deñize düşüp tılısmın yıkmaya</li>
 <li>Gevheri deñiz dibinden yüzici, Çıkara vü dükkânını düzici</li>
 <li>Gemide dükkân kura vü dür sata, Dîn yolından taşları taşra ata</li>
 <li>Enbiyâ yüzici gibi dürleri, Dîn deñizinden çıkardılar arı</li>
 <li>Şer&#8216; şehrinde dükânlar kurdılar, Ev basanları cihândan sürdiler</li>
 <li>İsteyene inçüleri satdılar, Dünyayı dînleri-y-ile dutdılar</li>
 <li>Da&#8216;vet-i âm enbiyâ eylediler, Kim bu halkı dîn ile toyladılar</li>
 <li>Enbiyâ dükkânlarında evliyâ, Da&#8216;vet-i hâs eylediler bî-riyâ</li>
 <li>Her biri birkaç mürîdi dirdiler, Tañrı vü peygâmbere irürdiler</li>
 <li>Kendülerden dîn komadılar dakı, Enbiyâ dîninde buldılar Hak&#8217;ı</li>
 <li>Dîne da&#8216;vet eyleyendür enbiyâ, Dînde irşâd eyleyendür evliyâ</li>
 <li>Kâfiri mü&#8217;min kılan anlar-durur, Mü&#8217;mini &#8216;ârif kılan bunlar-durur</li>
 <li>Kimse ol şarda ki devri durmadı, Mustafâ&#8217;dan yig dükânın kurmadı</li>
 <li>Halk horşîdi vü yâ mâhı sever, İlla Gülşehrî kim ol şâhı sever, FASL</li>
 <li>Yüzemez-iseñ gemiden çıkmagıl, Su-y-ıla toprak evini yıkmagıl</li>
 <li>Kamu halka dörd esâs eylediler, Dördinüñ dahı yolın söylediler</li>
 <li>Birisi gemidedür kim şer&#8216;-ile, Asla ire &#8216;âkıbet ol fer&#8216; ile</li>
 <li>Eyü yavuzdan katında fark ola, İlla gemiden çıkıçak gark ola</li>
 <li>Tâ&#8216;atın kıla vü orucın duta, Yiye vü içe vü ala vü sata</li>
 <li>Eke vü biçe vü mersûmın vire, Lâzım olmaya ki sultânı göre</li>
 <li>Virdügi yâ onda vü yâ beşdedür, Kim ra&#8216;iyyet kamusı bu işdedür</li>
 <li>Birine gavvâs künyet urdılar, Zîra dür çıkardugını gördiler</li>
 <li>Geh gemide gâh deñizde ola, Ârif işi dünyada yâ ne ola</li>
 <li>Çünki sultân-ıla sâhibsır-durur, Deñiz-ile gemi aña bir-durur</li>
 <li>Yöresinden gitme kim dürler vire, Saña vü key inçülere irüre</li>
 <li>Pâdişâha ol vezîr olmış-durur, Husrev andan nâ-güzîr olmış-durur</li>
 <li>Degme bir işde ki ahvâli ola, Anuñ eli pâdişâh eli ola</li>
 <li>Çün ola girmekde vü çıkmakda uz, Geh şaha püşt eyleye vü geh yavuz</li>
 <li>İşlerin çün ol bitüre sultanuñ, Püşti dahı kamusı yüzdür anuñ</li>
 <li>Biri ol-durur ki gark olmış-durur, Deñiz içine düşüp ölmiş-durur</li>
 <li>Kimse-y-ile yokdur anuñ hîç işi, Zîra ne iş başara ölmiş kişi</li>
 <li>Gark gayra iltifât eyleye mi, Yâ ölen hîç kimseye söyleye mi</li>
 <li>Gark çün virmeye kendüden haber, Ayruga kaçan vire dürr ü güher</li>
 <li>Çünki meczûb oldı vü buldı fenâ, Kalmadı sençileyin cân u tene</li>
 <li>Şol kula beñzer ki ol her gün dura, Tapuda vü kendüden yavu-vara</li>
 <li>Şâh huzûrında başın kaşımaya, Dişleri gülmekde hîç ışımaya</li>
 <li>Pâdişâhuñ heybetini çün göre, Tapusında bir ölü gibi dura</li>
 <li>Şeh katında kimseye söylemeye, Bî-edeblik tapuda eylemeye</li>
 <li>Birisinüñ diri gark oldı adı, Kim bilişden bilmedi hergiz yadı</li>
 <li>Kim anuñ yöresine varur-ısa, Yâ katında bir nefes turur-ısa</li>
 <li>Kendüzin andan kaçan fark eyleye, Yapışup anı dahı gark eyleye</li>
 <li>Varma zinhâr ol kişinüñ katına, Kim düziser seni kendü yatına</li>
 <li>Diri gark oldur ki bid&#8216;at artura, Dîn esâsınuñ hilâfın resm ura</li>
 <li>Geze gümrâhlıg-ıla her yazıda, Kim Müsülmânları yoldan azıda</li>
 <li>Kim diler-ise kim inçüler dire, Yâ güher bula vü lü&#8217;lü&#8217;ler dire</li>
 <li>&#8216;Ârif-ile hem-nişîn olmak gerek, Bu deñizüñ dürlerin dirmek gerek</li>
 <li>Gemide iseñ şerî&#8216;atda tamâm, Olmaguñ gerek ki olasın imâm</li>
 <li>Yüziçi-y-iseñ güherlerüñ kanı, Yâ dahı ögrenmedüñ mi ol feni</li>
 <li>Gark-ısañ bes bu kamu gavgâ nedür, Ölüde bu dükelü sevdâ nedür</li>
 <li>Diri gark-ısañ suya taldurasın, Katuña geleni vü öldüresin</li>
 <li>Şer&#8216;e kâbil ola kim makbûl-ısa, Mübtedi&#8216;lere uya kim gûl-ısa</li>
 <li>Mübtedi&#8216;lerüñ sözin işitmegil, Mustafâ cem&#8216;iyyetinden gitmegil</li>
 <li>Ol gün irişe cezâ&#8217;ü&#8217;l-muhsinîn (5/85,39/34), Kim düşe od fî-kulûbi&#8217;l-mücrimîn (15/12,26/200)</li>
 <li>İlte bir bir halkı bî-seyr ü sükûn, Dünyadan innâ ileyhi râci&#8216;ûn (2/156)</li>
 <li>Olur-ısañ kim vehüm yestebşirûn (9/124), Bilesin eflem tekûnû ta&#8216;kilûn (36/62)</li>
 <li>Ölümüñden soñra kıl hâsıl hayât, Ol ölenden olma kim men-mâte fât</li>
 <li>Kendüzüñi ko kim iresin aña, Kim müdâm ansuz bekâ yokdur saña</li>
 <li>Meclisinde hüdhüdüñ ol gün ki &#8216;akl, Eyledi her nükteyi iş böyle nakl</li>
 <li>Anuñ esrârı şekerden datlurak, Söyledi Gülşehri hem kuvvatlurak</li>
 <li>Kim yol ehli menzilinden kalmaya, Sora hem anı ki kendü bilmeye</li>
 <li>Bu çemen kim şer&#8216; bostânı-durur, Yol sorıçı şeyh destânı-durur<br><br>
 DÂSİTÂN-I ŞEYH-İ RÂH-PURS</li>
 <li>Bir hikâyet ögrediserüz size, Ögreniçegin du&#8216;â kıluñ bize</li>
 <li>Çün Muhammed yolını başarasız, Lâcerem hak menziline iresiz</li>
 <li>Yolda yüz ġūl-ı beyâbân var-durur, Ġûla kaçan uya her kim er-durur</li>
 <li>Togru yolı koyup egri yollara, Girme kim sataşmayasın gûllara</li>
 <li>Togru yolda mâluñ ilten yok-durur, Egri yollarda harâmî çok-durur</li>
 <li>Bir mesel eydem eger añlar-ısañ, Ol misâli işidüp tañlar-ısañ</li>
 <li>Var-ıdı şardan buçuk ferseng yol, Bir köy ü bir şeyh anda &#8216;ilmi bol</li>
 <li>Tañla iş işlemege gelür-idi, Şehre vü bir işkinek bulur-ıdı</li>
 <li>Ol gün ol işi tamâm eyler-idi, Gice girü köy dapa gider-idi</li>
 <li>Niçe kim şar &#8216;azmini kılur-ıdı, Şar yolın sorup şara gelür-idi</li>
 <li>Girü çün köy &#8216;azmini ider-idi, Köy yolın sorup köye gideridi</li>
 <li>Şar yolını köylüden sorar-ıdı, Tañlaçak andan şara irer-idi</li>
 <li>Köy yolını şarludan sorup gice, Girü köye gider-idi ol hoca</li>
 <li>Elli yıl köyden şara geldi girü, Gitdi şardan köy dapa düşe duru</li>
 <li>Ol buçuk ferseng yolda ol velî, Sormadın bir gün yorımadı yolı</li>
 <li>Şar yolına sormadın &#8216;azm itmedi, Köy yolına sormadın hem gitmedi</li>
 <li>Eytdiler çün yolı bilürsin neye, &#8216;Azm idersin yol sorup şardan köye</li>
 <li>Şar yolın dahı biregü kim bile, Şehre köyden yol sorup niçün gele</li>
 <li>Bilmeseñ yolı revâ-durur taleb, Yolı bilüp sorduguñ yavlak &#8216;aceb</li>
 <li>Elli yılda şar yolın çün bilmedüñ, Sormadın köyi, yol &#8216;azmin kılmaduñ</li>
 <li>Tañrı yolın nite bilmiş olasın, Yâ nite &#8216;azmini kılmış olasın</li>
 <li>Şeyh eydür köy yolını bilürem, Şehre dahı yolı bilüp gelürem</li>
 <li>İlla yola sormadın çün gelmeyem, Kendüzümden yol yörimiş olmayam</li>
 <li>Yolı soran âdemî âgeh-durur, Kendüzinden yöriyen gümreh-durur</li>
 <li>Ben kim elli yılda bir gün iy &#8216;azîz, Ol nazardan kim baña oldı temîz</li>
 <li>Köy yolına sormadın hîç gitmedüm, Şar yolına sormadın &#8216;azm itmedüm</li>
 <li>Hak yolına sormadın nite varam, Yâ gemisüz deñize niçe girem</li>
 <li>Sordugum yolda gümânum kalmaya, Sormadugum ol kim ol yol olmaya</li>
 <li>Sormadugum yol işüme gelmeye, Kimsene bilmedügi yol olmaya</li>
 <li>Degme yaña sad hezârân yol ola, Sormadın nite gireyim ben yola</li>
 <li>Kiçi yoldan âdemî âzâd olur, Ulu yoldan âdemî er zâd olur</li>
 <li>Kiçi yollardan şara çün gelesin, Ulu yolda nite girü kalasın</li>
 <li>Degme şarda yüz kiçiçük yol ola, Ulu yol oldur ki her kişi bile</li>
 <li>Kiçi yol ulu yoluñ fer&#8216;i-durur, Ulu yol peygamberüñ şer&#8216;i-durur</li>
 <li>Degme bir kiçi yola aldanmagıl, Ulu yoldan taşra yol var sanmagıl</li>
 <li>Ulu yol şahsı ulu şehre yider, Kiçi yol taglar arasına gider</li>
 <li>Ulu yoldan kamusı şehre vara, Kiçi yoldan biñde birisi ire</li>
 <li>Kamu &#8216;âlem bildügi yolı koma, Kimsene bilmedügini yol dime</li>
 <li>Togru yol İslâm u îmâna gider, Egri yol ġūl-ı beyâbâna gider</li>
 <li>Susayıçak yüz fiġân ider-iseñ, Dicle&#8217;yi koyup taga gider-iseñ</li>
 <li>Tagda su yâ ola yâhûd olmaya, İlla hergiz Dicle susuz kalmaya</li>
 <li>Sen Muhammed yolını dutgıl kim ol, Eylemişdür Hakk&#8217;a degin togru yol</li>
 <li>&#8216;Âlim olan Tañrı sözin söyleye, Yâ nebî ahbârını şerh eyleye</li>
 <li>Yâ binâyı sözde hikmetde koya, Yâ meşâyıhdan işitdügin diye</li>
 <li>Câhilüñ kim kendüzindendür sözi, Kendü gibi ne dadı var ne duzı</li>
 <li>Ne-durur câhil ki sözi ne ola, Ne dadı vardur ki ne duzı ola</li>
 <li>Degme bir câhil sözin işitmegil, Degme bir hôd-rev peyinçe gitmegil</li>
 <li>Şimdi halk ebleh-perest oldı kamu, Halk-ıçun sen ebleh olma iy &#8216;amû</li>
 <li>Çün mihek yokdur elüñde bilmege, Kalbı sâfîden tasarruf kılmaga</li>
 <li>İşde Peygâmber mihekler eyledi, Kalb-ıla sâfî sıfâtın söyledi</li>
 <li>Her kim altunam dir-ise kınañuz, Ol miheklerde &#8216;ayârın sınañuz</li>
 <li>Ol mihekde kem &#8216;ayârısa görüñ, Göge uçar-ısa ok-ıla uruñ</li>
 <li>Bunça sehmü&#8217;l-gayb rahmânî-durur, Bunça sehmü&#8217;l-gayb şeytânî-durur</li>
 <li>Kimseden işitmedin durıçagın, Kendü gözüñüz-ile göriçegin</li>
 <li>Anı kim şer&#8216;a muvâfıkdur soruñ, Anı sehmü&#8217;l-gayb-ı rahmânî görüñ</li>
 <li>Şer&#8216;-ile degül-ise terkin kıluñ, Anı sehmü&#8217;l-gayb-ı şeytânî bilüñ</li>
 <li>Ol ki rahmânî-durur hôd kimseye, Var-ısa dahı anı göstermeye</li>
 <li>Ol ki şeytânî-durur halkı göre, Yog-ısa dahı gün uzun lâf ura</li>
 <li>Câhil oldur kim kerâmâtın sata, &#8216;Âlim ol kim sırrını penhân duta</li>
 <li>N&#8217;ide &#8216;âlim &#8216;ilm okını atmadın, &#8216;İlmi yok n&#8217;itsün kerâmet satmadın</li>
 <li>Câhilüñ sâzın göriçek tañlañuz, &#8216;İlm-ile Gülşehri sözin añlañuz</li>
 <li>Zerk-ıla niçe yazuga girelüm, Sıdk-ıla maksûdumuza irelüm<br><br>
 SU&#8217;ÂL KERDEN-İ SAYİL EZ, HÜDHÜD EZ MUSÂFET-İ RÂH</li>
 <li>Biri eydür hüdhüde kim iy ulu, Sorar olur-ısa senden bir delü</li>
 <li>Olmaya kim nâm içinde neng ola, Kim bu yolumuz niçe ferseng ola</li>
 <li>Hîç pâyânı ola mı bu yoluñ, Yâ kenârı görine mi bu gölüñ</li>
 <li>Çün dahı şimdi giriserüz yola, Sen dahı şimdi varursın menzile</li>
 <li>Çün kırañın görimezüz bu gölüñ, Menzili ola mı pâyânsuz yoluñ<br><br>
 CEVÂB DÂDEN-İ HÜDHÜD</li>
 <li>Hüdhüd eydür kimse bu yolda girü, Gelmedi kim eyde ne var ilerü</li>
 <li>İlla ben bildügümi şerh ideyim, Bilmedügüm aradan tarh ideyim</li>
 <li>Yidi vâdî var bu yolda bî-kerân, Menzili ırak u yolı bî-nişân</li>
 <li>Çün taleb vâdisin er ilkin geçer, &#8216;Işk vâdisinde kuş gibi uçar</li>
 <li>Ma&#8216;rifet vâdisine andan irer, Pes varur tevhîd vâdîsin sürer</li>
 <li>Çün kim istingâ yöresinden gider, Külli hayret vâdisine &#8216;azm ider</li>
 <li>Çün irer bî-hôdlıguñ vâdisine, İrişür fakr u fenâ yazısına</li>
 <li>Çün fenâ vâdîsine irişür er, Dahı ne hayr añlanur aña ne şer</li>
 <li>Yüz kişi bu yola vardı gül gibi, Kim birisi irmedi bülbül gibi</li>
 <li>Bunda bir Rüstem gerek ki Zâl ola, Bir Nerîmân kim yüzi pâmâl ola</li>
 <li>Zâl&#8217;ı bu zilzâl bî-zûr eyleye, Rüstem&#8217;i bu mâra bir mûr eyleye</li>
 <li>Tûs bu taglar yolın kaçan geçe, Sâm bu bezmüñ içinde semm içe</li>
 <li>Yüz biñ er bu yolda cân virdi henûz, Bilmedi biri ki nedür bu rumûz</li>
 <li>Yüz revende bu yola girmiş ola, Kim birisi menzile irmiş ola</li>
 <li>Kime kimi sorduk aña didiler, Yol min-allâhi ila&#8217;llâh didiler</li>
 <li>Biz yola bî-şübhet ü şeyn irmişüz, Kim mine&#8217;l-&#8216;ilmi ile&#8217;l-&#8216;ayn irmişüz</li>
 <li>Bir deñiz kim sâhili peydâ degül, Turfa yol kim menzili peydâ degül</li>
 <li>Sâdık oluñ yoluñuzdan dönmeñüz, Degme şâha karga gibi konmañuz</li>
 <li>Her ki rehrev ola yâ rehber ola, Yolda olsa yig ki yolından kala</li>
 <li>Hurrem ol kim, düni günden bilmeye, Yolda ola vü yolından kalmaya</li>
 <li>Bu dükeli va&#8216;zı çün hüdhüd didi, Ol gün ol yolda vü bu resmi kodı</li>
 <li>Her birinüñ hâlini kıldı &#8216;ayân, Degmesinüñ yolın eyledi beyân</li>
 <li>İndi minberden dahı girdi yola, Tâ hôd anuñ-ıla kim gidebile</li>
 <li>Ol ki yolda menzilinden kalmaya, Yoldaşı Gülşehri&#8217;den yig olmaya</li>
 <li>Kendüzin terk itmeyinçe âdemî, Kaçan ola pâdişâhuñ mahremi</li>
 <li>Diler-iseñ kim bu yolı varasın, Kendüzüñ terk it kim aña iresin</li>
 <li>Bu güneş kim bu gögüñ ılduzıdur, Kelebekler-ile şem&#8216;üñ sûzıdur<br><br>
 DÂSİTÂN-I ŞEM&#8216; Ü PERVÂNEGÂN</li>
 <li>Söze bismillâh-ıla âgâz idüñ, Dâsitânı hikmet-ile sâz idüñ</li>
 <li>Kim yakîn ola size kim bî-gümân, Bî-nişândan kimse virmeye nişân</li>
 <li>Kelebekler bir gice mumdan haber, İşidürler bir kişiden mu&#8216;teber</li>
 <li>Kim sizüñ bir şâhidüñüz var-durur, Güneş ü aydan dahı enver-durur</li>
 <li>Altun agaç yimişi gevher bigi, Mahfilüñ şâhı vü meclisler begi</li>
 <li>Gevdesi gümiş-durur köyner ucı, Bezm bostânında bir nâr agacı</li>
 <li>Köyneyiçek hâtırı hurrem-durur, Çün köyinmedi nasîbi gam-durur</li>
 <li>Kendüzini yiyiçegin dirilür, Kendüzin yimeyiçek derhâl ölür</li>
 <li>Gündüzin yarasa gibi gizlenür, Gice güneş gibi rûşen görinür</li>
 <li>Başın aldukça uludur sâz-ıla, Dirilür başın kesiçek kâz-ıla</li>
 <li>Gice akdur gündüzin kara-durur, Kendü kendü ölümin göre-durur</li>
 <li>Yüzi cennet yalıñı dûzah gibi, Gözlerinden yaş akar ırmah gibi</li>
 <li>Gice ansuz nesneyi görmez kişi, İrteye degin köyinmekdür işi</li>
 <li>Meclis uçmak anda ol hûrî-durur, Bezmi gögdür ay anuñ nûrı-durur</li>
 <li>Kelebekler cümle şûra düşdiler, Dükeli bir va&#8216;degâha üşdiler</li>
 <li>Kim bize ol şâhidümüzden haber, Kim getüre katumuza mu&#8216;teber</li>
 <li>Bir kelebek aradan eydür beni, Viribiñ aña ki bilürem anı</li>
 <li>Eytdiler var kim bu iş senden gele, Girü döniçek haber getür bile</li>
 <li>Kim nişânına göre dürişevüz, Ola kim ol şâhide irişevüz</li>
 <li>Ol kelebek vardı mumı görmege, Girü gelüben nişânın virmege</li>
 <li>Kendüzin yalıñına urdı revân, Kim meger kim ala andan bir nişân</li>
 <li>Bir kanadıyla bir ayagı tamâm, Kapkara köynidi anuñ vesselâm</li>
 <li>Girü yârânlar katına geldi uş, Ol nigâruñ bir nişânın virdi hoş</li>
 <li>Vardum anı kuçmaga nûrı benüm, Kanadumı yakdı karardı tenüm</li>
 <li>Anı ırakdan meger göre kişi, Yohsa yakından yavuz ola işi</li>
 <li>Kimse benden yakınırak varmadı, Aña vü bunça nişânın virmedi</li>
 <li>Bir kanad-ıla bir ayak virmişem, Andan anuñ hazretine irmişem</li>
 <li>Eyle kim ben irdüm ol sîmîn-tene, Mümkin olmaya kim ire kimsene</li>
 <li>Hânümândan beni kıldı âvara, Kendü ak illâ nişânları kara</li>
 <li>Köynük ayag-ıla köynük kanadı, Gösterüben uş nişânları didi</li>
 <li>Eytdiler biz bu nişândan almazuz, Tîreden rûşen nişânın bulmazuz</li>
 <li>Kimse inçü diyü kayır dire mi, Yâ kesek yüzinde gevher göre mi</li>
 <li>Gül kokusını dikenden ala mı, Buluda bakup güneşi bile mi</li>
 <li>Gülsitânlarun nişânı gül-durur, Bûsitânuñ mutribi bülbül-durur</li>
 <li>Bir nişân vir kim anı tañlayavuz, Nûrı tütünden niçe añlayavuz</li>
 <li>Kibr-ile irdüñ meger kim sen aña, Kim nişânı degmedi bellü saña</li>
 <li>Kendü cânuñ terkini kılımaduñ, Anuñ-ıçun bir haber bilimedüñ</li>
 <li>Yohsa her kim kendünüñ terkin ura, Eyle kim gerek nişânın ol vire</li>
 <li>Bir kelebek dahı eydür ben anı, Key bilürem ol dahı bilür beni</li>
 <li>Yıllar anuñ hizmetin kılmışvanın, Tapusında giceler olmışvanın</li>
 <li>Varayım anuñ yüzini göreyim, Size bir gerçek haber getüreyim</li>
 <li>Vardı mumuñ yalıñına düşdi hôş, Kıpkızıl od oldı vü key bişdi hôş</li>
 <li>Kendüyi çün muma ma&#8216;lûm eyledi, Kelebeklik sûretin mum eyledi</li>
 <li>Mum olup çün kendü dahı kalmadı, Kelebekler kaygusında olmadı</li>
 <li>Çün mum oldı nite bunlara vara, Girü kendüden haber kendü vire</li>
 <li>Kelebeg-iken diler-idi kim ol, İlede mumdan haber bunlara bol</li>
 <li>Çün mum oldı bunlara meyl itmedi, Şu&#8216;lesinden ol mumuñ hîç gitmedi</li>
 <li>Kimse ayruguñ nişânın getüre, Kendü ol olsa nişânın kim vire</li>
 <li>Kelebek mumdan haber virmek revâ, Mum girü mumdan haber virmek hatâ</li>
 <li>Kelebek ben mumı isterem diye, Mûm olıncak dahı neyi isteye</li>
 <li>Ol kelebekden ki mum oldı meger, Girü bir ayruk kişi vire haber</li>
 <li>Bes birez iren nişân alımadı, Külli iren hôd girü gelimedi</li>
 <li>Kul kaçan sultân-ıla birlik kıla, Kulı köydür kim kamu sultân kala</li>
 <li>Bir avuç sirkeyi yüz yük şekkere, Saç ki sirke mahv ola şekker tura</li>
 <li>Sirke çün yüz yük şekerde mahv ola, Kimse ayruk sirkeyi kanda bula</li>
 <li>Kul dahı Hak&#8217;da şol elden mahv olur, Kim gidicek kul dükeli Hak kalur</li>
 <li>Senüñ-ile derdüñe yokdur devâ, Ol kala çün kim sen olasın fenâ</li>
 <li>Aña az iren virimeye nişân, Eyle kim añlana ol cân u cihân</li>
 <li>Külli ol olan girü kaçan gele, Kim kişi anuñ nişânını bile</li>
 <li>Her birinüñ var yakınında gümân, Anuñ-ıçun rûşen olmaz bu nişân</li>
 <li>Şem&#8216; Hak&#8217;dur kelebek sensin anı, Bulmayasın komayınça sen seni</li>
 <li>Kendüzin terk ide Gülşehrî meger, Kim bula ol istedüginden haber</li>
 <li>Kim ene Hû-y-ıla kaçan bir ola, Sen ene yi gidericek Hû kala, FASL</li>
 <li>Sen bir agaçsın muvassal olmaduk, Tagda bitmiş bûsitâna gelmedük</li>
 <li>Anuñ-ıçun yimişüñ acı-durur, Kim daluñ tag armud agacı-durur</li>
 <li>Sana bir key bâgbân bulmak gerek, Tapusında bir zamân olmak gerek</li>
 <li>Kim senüñ nefsüñ agacın aşlaya, Datlu yimişler saña bagışlaya</li>
 <li>Ol agacuñ kim yemişi tatludur, Sen agacuñ kim yemişi yatludur</li>
 <li>Aşlamak gerek ki olasın eyü, Olmaz-ısan dahı baña ne kayu</li>
 <li>Çün budaguñ aşaga getüreler, Yemişüñ yiyüp girü tüküreler</li>
 <li>Çün senüñ yimişlerüñ ola acı, Oda yandurmak gerek sen agacı</li>
 <li>Her ki aşlanmakda &#8216;âciz kalmaya, Bâgbân Gülşehri&#8217;den yig olmaya</li>
 <li>Ol ki yolda degme bir murga ire, Kûh-ı Kaf içinde sîmurga ire<br><br>
 REFTEN-İ HEME MURGÂN, BE HİDMET-İ HÜDHÜD, BE HEM BE-RÂH-I KÛH, BE-TALEB-İ SÎMURG</li>
 <li>Kamu kuşlar çün su&#8217;âl eylediler, Hâli kâl u kâlı hâl eylediler</li>
 <li>Hüdhüd anda her birisine cevâb, Virdi hôş vallahu a&#8216;lem bi&#8217;s-savâb</li>
 <li>Hadd ü resmin her sözüñ çün söyledi, Kamusınuñ müşkilin hall eyledi</li>
 <li>Her biri bildi bakıçak yolına, Kim degül ol yay bularuñ kolına</li>
 <li>Ol yola bir reh-rev ü reh-ber gerek, Başını oynamaga key er gerek</li>
 <li>Degme kişi bu yola giremeye, Menziline degme er iremeye</li>
 <li>Hadd ü pâyânı belürmez yola er, Komaya hergiz kadem bî-pâ vü ser</li>
 <li>İlla nûmûsı komadı her birin, Kim bir ayruk kişi añlaya sırın</li>
 <li>Cândan istedi ki key bîzâr ola, İstemedi kim arada &#8216;âr ola</li>
 <li>Diler-ise vü dilemez-ise zâr, Her biri ortaya geldi bî-karâr</li>
 <li>Şevk odından yüklerin tagladılar, Uçmaga kanatların bagladılar</li>
 <li>Hüdhüd ilerü uçar kuşlar bile, Kim &#8216;acab kaçan ireler menzile</li>
 <li>Uça uça vâlih ü zâr oldılar, Güçleri gitdi vü hayrân kaldılar</li>
 <li>Yola ne menzil belürdi ne nişân, Çıkdı her kuş yüreginden yüz fiġân</li>
 <li>Kalmadı bir kuş kim anda uçmadı, Biñ yıl uçdılar u bir dem geçmedi</li>
 <li>Biñ yıl uçdılar dahı âzâd u uz, Yoluñ evvel menzili-y-idi henûz</li>
 <li>Biñ dahı uçdukları bî-neng idi, İlla yoldan dahı bir ferseng idi</li>
 <li>Yidi biñ yıl uçdılar bülbül gibi, Bir nefeslik gitmediler gül gibi</li>
 <li>Kamusınuñ tâkatı tâk olmaga, Vardı, vü yollarına &#8216;âk olmaga</li>
 <li>Biri gördi bir sarây-ı zer-nigâr, Uçar-iken anda indi şâhvâr</li>
 <li>Birisi bir çeşmesâr üstine hôş, İndi vü oturdı vü oldı hamûş</li>
 <li>Birisi bir mâh-rûyı gözledi, Yolını kodı vü anı izledi</li>
 <li>Birini bir tag başında kurd yidi, Birisi ben girü dönerem didi</li>
 <li>Birisi bir murgzâra indi hôş, Birisi bir hûb agaca kondı hôş</li>
 <li>Kimi sayru oldı vü kaldı girü, Kimisi varımadı key ilerü</li>
 <li>Kimisi bir hırmene pâ-best olur, Kimisi şehvet meyinden mest olur</li>
 <li>Kimi ogrı vü kimi hûnî olur, N&#8217;itse ider kendü yolından kalur</li>
 <li>Kimisi bir &#8216;işreti gördi latîf, İndi vü serdîhine oldı harîf</li>
 <li>Kimisi bir haşmet ü mansıb dutar, Kimisi tâcir olur tavar satar</li>
 <li>Kimi sultân u kimi dervîş olur, Kimi bîgâne vü kimi hîş olur</li>
 <li>Kimisi bir şahne oldı bir şara, Kimi bir kâdî ki şarı başara</li>
 <li>Kimi bir beg ü kimi bir kul olur, Kimi &#8216;âmil kimisi ma&#8216;zûl olur</li>
 <li>Kimisi bir şeyh olur kim geleler, Halk u ol şeyhüñ mürîdi olalar</li>
 <li>Kimisi iltür ahî olup girü, Terbiyeler-ile işin ilerü</li>
 <li>Kimi ben bir kocayam dir oturur, Kimi ben bir yigidem dir terk urur</li>
 <li>Kimi bay u kimisi yohsul gezer, Kimi başın kimi ayagın düzer</li>
 <li>Kimi bir bezzâz u bir bakkâl olur, Biri mukrî vü biri kavvâl olur</li>
 <li>Kimisi bir köyde bir &#8216;avrat sever, Kimisi bir şarda bir oglan kovar</li>
 <li>Biri şâkird ü biri üstâd olur, Biri Şîrîn ü biri Ferhâd olur</li>
 <li>Biri dânişmend olur &#8216;ilmi &#8216;azîm, Biri bir &#8216;âmî olur cehli delim</li>
 <li>Biri Mûsâ vü biri Kârûn olur, Biri Leylî vü biri Mecnûn olur</li>
 <li>Zühd-ile biri münâcâta gider, Fısk-ıla biri harâbâta gider</li>
 <li>Biri hallâc u biri hammâl olur, Biri &#8216;Îsâ vü biri Deccâl olur</li>
 <li>Biri mâl u milketine inanur, Milket ü mâl-ıla kurtılam sanur</li>
 <li>Birisi altun-ıla akça sever, Kimisi bir bâg u bir bagça sever</li>
 <li>Kimisi sayru olur kimi ölür, Anda varınça bir otuz kuş kalur</li>
 <li>Ol otuz kuş kûh-ı Kâf&#8217;a iriçek, İşbu istedüklerini göriçek</li>
 <li>Bunça biñ od taglarını geçdiler, Agu gibi bunça sular içdiler</li>
 <li>Kan deñizleri içinde yüzdiler, Ejdehâlar-ıla yolda durdılar</li>
 <li>Her biri bir hisset-ile şâhına, Çün yakın geldi şehüñ dergâhına</li>
 <li>Kodılar yüz yire zulmetden girü, Geçdiler nûr-ıla biñ güç ilerü</li>
 <li>Kibriyâsından bir eyvân gördiler, Çünki eyvân kapusına irdiler</li>
 <li>Bir yüce eyvân ki bu dokkuz felek, İşigidür kapusınuñ kultu lek</li>
 <li>Perdeler târîk ü rûşen sad hezâr, Ol sarâyuñ ileyinde zer-nigâr</li>
 <li>Çün dilediler içerü girmege, İstedükleri yüzini görmege</li>
 <li>Kendülerin taşra kodılar tamâm, Girdiler Sîmûrg&#8217;ı göre ve&#8217;s-selâm</li>
 <li>Anı göriçek ki ne Sîmûrg-ımış, Gördiler girü ki bu si murg-ımış</li>
 <li>Çünki pâyâna irürürler işi, Kendülerden taşra bulmazlar kişi</li>
 <li>Ol otuz kuş kim adı sî murg-ıdı, Girü göriçek hemân sîmurg-ıdı</li>
 <li>Çün bular kendülerin terk itdiler, Girü kendüler katına gitdiler</li>
 <li>Nâgehân bir gûşeden çıkdı bir ün, Kim hacil kaldı ol ünden erganun</li>
 <li>Kim gelüñüz iy koyanlar kendüzin, Kim göresiz kendüzüñüzüñ yüzin</li>
 <li>Gayra hergiz bakmaya sîmurg hîç, İrmeye sîmurga cüz si murg hîç</li>
 <li>Çün fenâ yolı-y-ıla barışduñuz, Girü kendüzüñüze irişdüñüz</li>
 <li>Çün mukayyed varlıgı terk itdüñüz, Lâcerem mutlak vücûda gitdüñüz</li>
 <li>Vâcibün bi&#8217;l-gayr-ıdı istedüñüz, Vâcibün bi&#8217;z-zât oldı aduñuz</li>
 <li>Ay güneşe iriçegin mâh olur, Kendüzini kul koyıçak şâh olur</li>
 <li>Şimdi kim siz biz, siz ü biz hem sizüz, Siz aradan gitdüñüz kamu bizüz</li>
 <li>Kamu ger çil murg eger sî murg-ıdı, Girü bu sî murg ol sîmurg-ıdı</li>
 <li>Nakşı-y-ıla bildürür nakkâşumuz, İlla görmez güneşi huffâşumuz</li>
 <li>Çün mukayyed var ola mahv aradan, Kala mutlak var kim oldur yaradan</li>
 <li>Ne azaçuk nesne var bunda ne bol, Varı dahı oldurursın fârig ol</li>
 <li>Göñlüñ içinde ko gitsün fâsidât, Kim kala el-bâkıyâtu&#8217;s-sâlihât (19/76)</li>
 <li>Şunça kuşdan kim bu yola girdiler, Bir otuz kuş kûh-ı Kâf&#8217;a irdiler</li>
 <li>Kalanı bir vâye vü vâyistilâ, Kaldılar yolda vü dervâyistilâ</li>
 <li>Her kim ol bu yola girdi serseri, Olmadı Gülşehri anuñ rehberi, FASL</li>
 <li>Asluña kavışur-ısañ iresin, Hulde vü hûr u kusûrı göresin</li>
 <li>Asluña irmez-iseñ gamdur kamu, Andan artugı cehennemdür kamu</li>
 <li>Niçe bir et pâresin götüresin, Anlar-ıla duruban oturasın</li>
 <li>Bî-mekânsın bilür-iseñ kıymetüñ, Tañrı&#8217;dan artuga yokdur nisbetüñ</li>
 <li>Zât içinde isterise er hem ân, Bî-mekân üç nesne bula câvidân</li>
 <li>Hak ta&#8216;âlânuñ mekânı yok-durur, Lâmekânda kapusı açuk durur</li>
 <li>&#8216;Akl u cân dahı mekânsuzdur, duruñ, Bunları Tañrı sarayına sürüñ</li>
 <li>Yirsüzi yirsüz katına iledüñ, Yirlüyi yirlü yanında bile&#8217;düñ</li>
 <li>Nisbetüñ yok mâsivallâha senüñ, Nisbetüñ çok vardur Allâh&#8217;a senüñ</li>
 <li>Ten degülsin kim senüñ tenlülere, Nisbetüñ ola vü meskenlülere</li>
 <li>Çünki cânsın hayyızuñ yokdur senüñ, Yiri hayyızsuz katındadur canuñ</li>
 <li>Çün heyûla yok-durur sende &#8216;ayân, Sûret-ile kaçan olasın beyân</li>
 <li>Sûretüñ yok çün taparsın sûreti, &#8216;Akl u câna güçler eylersin katı</li>
 <li>Ten misin tenlülere uya-y-ıduñ, Ez-kader ten lezzetin duya-y-ıduñ</li>
 <li>Bunça lezzet kim süre cismüñ senüñ, Yokdur anda zerrece hazzı canuñ</li>
 <li>Sen seni işbu teni sanduñ meger, Kim yidürürsin tene şehd ü şeker</li>
 <li>Ten degül cân kim şeker dadın bile, Cân meger kim şekkerüñ adın bile</li>
 <li>Dimeyem kim cism-ile bir çâha git, Nisbetüñ Allâh&#8217;adur Allâh&#8217;a git</li>
 <li>Zîra kim Allâh mekândandur berî, Sen dahı hem bî-mekânsın iy perî</li>
 <li>Cân gıdâsı ma&#8216;rifetdür iy &#8216;azîz, Ma&#8216;rifetden mekri eylegil temîz</li>
 <li>Ten gıdâsı hôş gelür her dehriye, Cân gıdâsı virme cüz Gülşehri&#8217;ye</li>
 <li>Cân gıdâsın hergiz ol er yimeye, Kim kulillah sümme zerhüm dimeye (6/91)<br><br>
 FASL</li>
 <li>Sen tenüñ üstine ditrersin henûz, Cânı kaçan terk idesin böyle uz</li>
 <li>Sen ne kişisin ki yola giresin, Yâ yoluñ bir menziline iresin</li>
 <li>Sen yol ehli olduguñda bir garaz, Var-durur kim cevheredür ten &#8216;araz</li>
 <li>Ulu kişi olgıl işlerden ırak, Yeyesi vü geyesüñ halka bırak</li>
 <li>Kiçi kişi olur-ısañ iş-ile, Cânuñ eriye vü yüz teşvîş-ile</li>
 <li>İlla sen bir köşede oturasın, İşlemekden elüñi götüresin</li>
 <li>Halk seni ulu kişi sanalar, Zerkuña bir niçesi inanalar</li>
 <li>Sâfuñı derdüñ küpinden süzeler, Yiyesüñi geyesüñi düzeler</li>
 <li>Yohsa çün ol köşeyi terk idesin, İşleyüp yimekden artuk n&#8217;idesin</li>
 <li>Sen yaluñuz yörür-iseñ iy &#8216;azîz, Kılmayalar seni ayrukdan temîz</li>
 <li>Ben yaluñuz kim bir iklîme irem, Bir güneş gibi ol iklîme girem</li>
 <li>Da&#8216;vi anuñdur kim anı bileler, Sözleri içinde fikret kılalar</li>
 <li>Çün senüñ kimse aduñ bilmez n&#8217;ide, Yâ senüñ da&#8216;vîñi kanda işide</li>
 <li>Ma&#8216;nide söyle ki irerüz aña, Yohsa da&#8216;vî dünyada degmez saña</li>
 <li>Ma&#8216;nide baña müsellim diyeler, Da&#8216;vide bâri saña kim diyeler</li>
 <li>Dav&#8216;i Mevlânâ Celâlüddîn kıla, Kim anı dükelçügi &#8216;âlim bile</li>
 <li>&#8216;Âlemi &#8216;ilmiyle pür nûr eyledi, Hôn-ı &#8216;ışkıyla cihânı toyladı</li>
 <li>Yohsa sen bir söz kılur-iseñ beyân, Girü anı sen işidesin hemân</li>
 <li>Yohsa seni kim bilür kim işide, Da&#8216;vılaruñı vü aña hükm ide</li>
 <li>Çün urımaduñ cihân içinde lâf, Çaldıragıl bâri şehrüñde güzâf</li>
 <li>Çün seni gün gibi bilmedi kişi, Bâri bir ılduz gibi birez ışı</li>
 <li>Kim ola Gülşehri&#8217;den yig kim ola, Nâmdâr erenlerüñ hatmı ola</li>
 <li>Çün meselde sözde hîç ayrılmazam, Sen direm saña vü seni belmezem</li>
 <li>Yohsa çün ben nükteyi rûşen diyem, Sen ne kişisin ki saña sen diyem</li>
 <li>Sen aña dirler kim ol bir ad-ıla, &#8216;Âlemi duta vü biñ üstâd-ıla</li>
 <li>Ol meger Gülşehri adıdur kim ol, Yir yüzin dutdı kim ilte göge yol, FASL</li>
 <li>Ey perîşan-hâl ü bî-sâmân göñül, Bî-kifâyet hâtır u bî-cân göñül</li>
 <li>Fikr-ile bir lahza &#8216;illiyyîndesin, Fikret-ile bir zamân siccîndesin</li>
 <li>Gâh göñlüñ bir münâcâta gider, Geh zamîrüñ bir harâbâta gider</li>
 <li>Yok-durur yirüñ kim anda yatasın, Kendüzüñ ol yirde bir dem dutasın</li>
 <li>Lâ-mekânlusın unutduñ ilüñi, Kim mekânda azdurursın yoluñı</li>
 <li>Zâr-ıla bir rûzigâruñ olmadı, Bir dem ârâm u karâruñ olmadı</li>
 <li>Dutdı yüz biñ dürlü &#8216;âlemde işi, Dutımadı seni bir yirde kişi</li>
 <li>Gâh fikrüñ bunda vü gâh andadur, Kimse bilmez göñlüñi kim kandadur</li>
 <li>Añlamadı hergiz Allâh&#8217;dan rumûz, Mâsivallâhda gezer göñlüñ henûz</li>
 <li>Halk-ıçun unutmagıl Hallâk&#8217;uñı, Rızkuñı yi añadur Rezzâk&#8217;uñı</li>
 <li>Kurd u kuzgun bugzı-y-ıla dolmagıl, Âdemî şerrinden îmin olmagıl</li>
 <li>Kamu dürlü nev&#8216;-ile vardur işüm, Âdemî-zâd-ıla hôş degül başum</li>
 <li>Âdemîlerden ki mihrin kovaram, Enbiyâ vü evliyâyı severem</li>
 <li>Kalanı pür mekr ü pür telbîs ola, Âdemî şeklinde bir iblîs ola</li>
 <li>Pâdişâh olınçak ança el dutar, Kim dükeli halk ayakda yiter</li>
 <li>Beg olıçak oda yakar &#8216;âlemi, Öldürür zulmıyla yüz biñ âdemi</li>
 <li>Kâdılıkda göñli çün mâyil kalur, Rişvet-ile hakları bâtıl kılur</li>
 <li>Zâhid olur-ısa bir &#8216;ayyâr olur, Mûr bundan yig dir-iken mâr olur</li>
 <li>Şeyh olınçak kim riyâ vü zerk ider, Halkı bid&#8216;at deñizinde gark ider</li>
 <li>Çün ahî olur ki etmek yidüre, Halka kendü zikr ü hayrın didüre</li>
 <li>Ança müfsidler yol üstine üşer, Kim ahî halkuñ derisine düşer</li>
 <li>&#8216;Âlim olınçak ki halk aña uyar, Nesne cerr itmek tarîkın çün duyar</li>
 <li>&#8216;İlm-ile bir hîlet ü telbîs ider, Kim anuñ biñde birin iblîs ider</li>
 <li>Hak ta&#8216;âlâ dimedi dîve fuzûl, Âdemiye dir zulûmıyla cühûl</li>
 <li>Âdemüñ çün şehvetin &#8216;aklı sıya, Ol melekden yigrek ola bî-riyâ</li>
 <li>Şehveti &#8216;aklın yiñicek iy hakîm, Kemter ola dîv ü dedden ol delim</li>
 <li>Mustafâ&#8217;dur âdemî vü her kim ol, Aña uydı vü kalanı dîv u gûl</li>
 <li>Dîv esâsın dünyada dehrî dutar, Mustafâ yolını Gülşehrî dutar<br><br>
 DER HÂTİMET-İ KİTÂB-I, MANTIKU&#8217;T-TAYR, Bİ&#8217;S-SA&#8216;ÂDETİ VE&#8217;L-HAYR</li>
 <li>Ol zamân bu bûsitânda nevbahâr, Şâhı dür berg eyledi vü la&#8216;li bâr</li>
 <li>Bâg uçmakdan sebak iltür-idi, Serv tûbî vü reyâhîn hûr-idi</li>
 <li>Yil çemen içinde &#8216;anber-bîz-idi, Bulıduñ gözi cevâhir-rîz idi</li>
 <li>Gülsitân handân u sahrâ lâlezâr, Bâg sersebz ü çemen pür berg ü bâr</li>
 <li>Çün çemende bülbül ün dartar-ıdı, Gül tarabdan göñlegin yırtar-ıdı</li>
 <li>Ben bu nesrînüñ saçın örer-idüm, Erguvânuñ agzını sorar-ıdum</li>
 <li>Nergis ü reyhân direr-idüm delim, Bülbül-ile bahs ider-idüm &#8216;azîm</li>
 <li>Ol çün üstâdı beni sanur-ıdı, Kuş dilini benden ögrenür-idi</li>
 <li>Yidi yüz on yidi yıl olmış-ıdı, Hicrete kim bu gül açılmış-ıdı</li>
 <li>Kim kıyâmet devrine degin dura, Dünyada vü kendü devrânın süre</li>
 <li>Rûm ilinde bir mubassır isterem, Kim aña Çîn bütlerini gösterem</li>
 <li>Rûm ili bütlerini peydâ kılam, Dahı Çîn bütlerini yagma kılam</li>
 <li>Kendüzümi her serefrâza uram, Gül şarından odı Şîrâz&#8217;a uram</li>
 <li>Mantıku&#8217;t-tayr&#8217;ı ki &#8216;Attâr eyledi, Pârisîçe kuş dilini söyledi</li>
 <li>Anı Türkî sûretinde biz dakı, Söyledük bülbül gibi Tañrı hakı</li>
 <li>Çün Felek-nâme düzetdük şâhvâr, Pârisîçe taht u tâc u zernigâr</li>
 <li>Türk dilinçe dahı Tâzîden latîf, Mantıku&#8217;t-tayr&#8217;ı eyledük aña harîf</li>
 <li>Ben bu Türkî defterin çün dürmeyem, Pârisîçesi-y-ile degşürmeyem</li>
 <li>Kimse böyle tatlu söz söylemedi, Kimse bundan yig kitâb eylemedi</li>
 <li>Bunça bâb eylemişem bunda ki hîç, Kılmadı &#8216;Attâr ol fende basîc</li>
 <li>Şehd ü şeker h&#728;ônını key dökmişüz, Dürr ü gevher tohmını çok ekmişüz</li>
 <li>Çün murassa&#8216; söylene te&#8217;lîfümüz, Kimseden utanmaya tasnîfümüz</li>
 <li>Degme &#8216;ilme &#8216;akl yitüren bizüz, Kim Kudûrî nazma getüren bizüz</li>
 <li>Degme &#8216;ilmüñ sırrını çün söyledük, Degmesinden bir risâle eyledük</li>
 <li>Çün Süleymân hüdhüde kıldı &#8216;itâb, Kim kıla tasnîf bundan yig kitâb</li>
 <li>Yañıla kuşlar dilin yüz nâz-ıla, Bundan örgene vü yüz biñ sâz-ıla</li>
 <li>Beni ko kim kuş dilini söyleyem, Kim Süleymân&#8217;a yüz er ad eyleyem</li>
 <li>Ter söz oldurur ki reng-âmîz ola, Lezzeti şîrîn ü şûr-engîz ola</li>
 <li>Hak bilür çün bu güli kim eyledük, Nâdire şîrîn ü key ter söyledük</li>
 <li>Kimsene durmaz cihânda pâyidâr, Sözden artuk nesne kalmaz yâdigâr</li>
 <li>Sözi kaçan degme nâdân añlaya, Mantıku&#8217;t-tayr&#8217;ı Süleymân añlaya</li>
 <li>Añlamaya hikmetin degme hakîm, Zîra fevka külli zî-&#8216;ilmin &#8216;alîm (12/76)</li>
 <li>Degme &#8216;âm adlu bulımadı halâs, &#8216;Âlemi Gülşehri adı dutdı hâs</li>
 <li>İy Süleymân şol kopuzuñ kılını, Bur kim ögrenlüm bu kuşlar dilini</li>
 <li>Kuş misâli bunda &#8216;Attâr&#8217;uñ-durur, Kalanını eyleyen yâruñ-durur</li>
 <li>Söz diler-iseñ kim eş ola saña, On iki &#8216;ilmi hevîc eyle aña</li>
 <li>Çok kişi işidiçek tañlar sözi, Kuluvuz anuñ ki ol añlar sözi</li>
 <li>Biz bu Gülşen-nâme&#8217;de kim eyledük, Dükeli &#8216;ilm ıstılâhın söyledük</li>
 <li>Eylemeye kimse bir fenden beyân, Kim bu Gülşen&#8217;den bulımaya &#8216;ayân</li>
 <li>Dökdi Gülşehrî girü dürr ü güher, Mantıku&#8217;t-tayr&#8217;ı tamâm oldı meger</li>
 <li>Hikmet-ile söyle sözi iy hakîm, İstakım hâzâ sıratum müstakîm (3/51)</li>
 <li>Mustafâ&#8217;nuñ himmetinde bu kitâb, Açdı her ma&#8216;nî yüzinden yüz hicâb</li>
 <li>Derdümüz dermâna irdi &#8216;âkıbet, Nâmeler &#8216;unvâna irdi &#8216;âkıbet</li>
 <li>Şükr ol bir Tanrı&#8217;ya kim bu kelâm, &#8216;Ömrümüzden ilerü oldı tamâm</li>
</ol>
<p>Tañrı rahmet eylesün ol kişiye, Fâtiha ihsân ide kâtibine</p>
<p>Vallâhu a&#8216;lem bi&#8217;s-savâb, Ve ileyhi yerci&#8216;ü&#8217;l-me&#8217;âb </p>

 </div>
<div class="footer">
<a href="../icerik.html">içerik</a> | <a href="../iletisim.html">iletişim</a>
</div>

    <script src="../theme.js"></script>
</body>
</html>

<!-- Google tag (gtag.js) -->
<script async src="https://www.googletagmanager.com/gtag/js?id=G-XB6M7JR5GW"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-XB6M7JR5GW');
</script>
